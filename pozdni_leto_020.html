<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Ohlédnutí">
    <meta name="apple-mobile-web-app-capable" content="yes">
    <title>Ohlédnutí</title>
    <link rel="stylesheet" href="./style/style.min.css" media="screen" integrity="sha256-bkYAKKbty6Urm53n6a6CsGXteoeLa0H0lTaDh1TpOAQ=">
    <style>
      :root {
        --accent-color: hsl(176, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./pozdni_leto_019.html">
    <link rel="next" href="./pozdni_leto_021.html">
    <meta name="nb-order" content="16">
    <link rel="self" href="pozdni_leto_020.html">
    <meta name="nb-identifier" content="stifter-pozdni-leto-4bd1451">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="22288" data-nb-chars="128121">
    <nav role="doc-toc">
      <ul class="plain section">
        <li><a href="pozdni_leto_005.html">Domácí pohoda</a></li>
        <li><a href="pozdni_leto_006.html">Poutník</a></li>
        <li><a href="pozdni_leto_007.html">Zastavení</a></li>
        <li><a href="pozdni_leto_008.html">Nocleh</a></li>
        <li><a href="pozdni_leto_009.html">Rozloučení</a></li>
        <li><a href="pozdni_leto_010.html">Návštěva</a></li>
        <li><a href="pozdni_leto_011.html">Setkání</a></li>
        <li><a href="pozdni_leto_012.html">Rozšíření</a></li>
        <li><a href="pozdni_leto_013.html">Sblížení</a></li>
        <li><a href="pozdni_leto_014.html">Nahlédnutí</a></li>
        <li><a href="pozdni_leto_015.html">Slavnost</a></li>
        <li><a href="pozdni_leto_016.html">Spolek</a></li>
        <li><a href="pozdni_leto_017.html">Věci se vyvíjejí</a></li>
        <li><a href="pozdni_leto_018.html">Důvěra</a></li>
        <li><a href="pozdni_leto_019.html">Oznámení</a></li>
        <li><a href="pozdni_leto_020.html">Ohlédnutí</a></li>
        <li><a href="pozdni_leto_021.html">Závěr</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_019.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="9"><span class="idea" data-nb-ref-number="1" id="idea1" data-nb-words="1" data-nb-chars="9">Ohlédnutí</span></h1>
        <section>
          <p class="chunk" data-nb-ref-number="2" data-nb-words="92" data-nb-chars="547"><span class="idea" data-nb-ref-number="2" id="idea2" data-nb-words="92" data-nb-chars="547">O&nbsp;nic jsem nežádal a&nbsp;k&nbsp;ničemu nevyzýval ani zjevně, ani zastřeně, přesto můj hostitel, když uplynul jeden den, pokračoval ve&nbsp;svých vývodech. Zeptal se, jestli může nějakou dobu strávit u&nbsp;mě v&nbsp;pokoji, a&nbsp;já jsem samozřejmě přitakal. Seděli jsme u&nbsp;příjemného a&nbsp;tichého ohně, který se&nbsp;živil z&nbsp;velikánských a&nbsp;pevných bukových špalků, pohodlně se&nbsp;usadil v&nbsp;čalouněném křesle a&nbsp;řekl: „Rád bych dneska, jestli je&nbsp;vám to&nbsp;po&nbsp;chuti, dovyprávěl všechno do&nbsp;konce. Postaral jsem se, aby nás nikdo nerušil, jen mi&nbsp;klidně řekněte, jestli si&nbsp;mě&nbsp;chcete poslechnout.“</span></p>
          <p class="chunk" data-nb-ref-number="3" data-nb-words="18" data-nb-chars="92"><span class="idea" data-nb-ref-number="3" id="idea3" data-nb-words="18" data-nb-chars="92">„Vy víte, že&nbsp;mi&nbsp;to&nbsp;bude nejenom příjemné, ale že&nbsp;je&nbsp;to&nbsp;i&nbsp;mou povinností,“ odpověděl jsem mu.</span></p>
          <p class="chunk" data-nb-ref-number="4" data-nb-words="1144" data-nb-chars="6591"><span class="idea" data-nb-ref-number="4" id="idea4" data-nb-words="1144" data-nb-chars="6591">„Nejdřív vám musím vyprávět o&nbsp;sobě,“ spustil, „to je&nbsp;nejspíš nezbytné. Narodil jsem se&nbsp;ve&nbsp;vsi Křižný Důl v&nbsp;takzvaném Zadním lese. Víte, že&nbsp;název Zadní les už&nbsp;neznamená o&nbsp;moc víc než pouhé jméno. Kdysi se&nbsp;prostíral po&nbsp;celém kraji, co&nbsp;se&nbsp;od&nbsp;naší řeky jako řada kopců táhne na&nbsp;sever, i&nbsp;po křižnodolských pozemcích. Křižný Důl tehdy neexistoval a&nbsp;jeho vznik se&nbsp;dá&nbsp;spojovat s&nbsp;tím, že&nbsp;se&nbsp;tu&nbsp;postavilo několik dřevorubeckých chat. Teď jsou na&nbsp;celé té&nbsp;hrbatině pole, louky a&nbsp;pastviny a&nbsp;na ty&nbsp;pozemky shlíží vážným zrakem několik zbylých zalesnění. Otcův dům byl mimo osadu poblíž několika dalších, ale v&nbsp;prostředí tak volném, že&nbsp;měl výhled na&nbsp;luka, pole, zahrady a&nbsp;na jihu na&nbsp;překrásný modrý pruh lesa. Když jsem byl desetiletým chlapcem, znal jsem všechny stromy a&nbsp;křoviska v&nbsp;kraji a&nbsp;dovedl jsem je&nbsp;vyjmenovat, znal jsem nejznamenitější rostliny a&nbsp;horniny, znal jsem všechny cesty, věděl jsem, kam vedou, a&nbsp;byl jsem už&nbsp;ve&nbsp;všech sousedních obcích, do&nbsp;nichž dosahují. Znal jsem všechny křižnodolské psy, věděl jsem, který je&nbsp;jak vybarven, jak se&nbsp;jmenuje a&nbsp;komu patří. Měl jsem nad jiné rád louky, pole, křoviska, náš dům a&nbsp;zvony našeho kostela mi&nbsp;připadaly jako to&nbsp;nejlíbeznější a&nbsp;nejpůvabnější, co&nbsp;vůbec na&nbsp;zemi existuje. Rodiče žili v&nbsp;míru a&nbsp;ve svornosti, měl jsem ještě sestru, a&nbsp;ta se&nbsp;mnou musela podnikat klukovské výpravy. K&nbsp;našemu domu, který měl pouze jedno podlaží v&nbsp;přízemí, byl však bílý jako sníh a&nbsp;zářil v&nbsp;zeleni do&nbsp;daleka, patřily louky, pole a&nbsp;lesíky. Otec však péči o&nbsp;ně přenechal čeledínům, sám obchodoval se&nbsp;lnem a&nbsp;s&nbsp;plátnem, takže býval rozmanitě na&nbsp;cestách. Ještě jako dítě mě&nbsp;ustanovili dědicem všeho toho, ale nejdřív se&nbsp;mi&nbsp;mělo dostat nezbytného vzdělání v&nbsp;některé škole. Otec, když zemřeli jeho rodiče, které jsem znal pouze málo, neměl už&nbsp;žádné příbuzné. Má&nbsp;matka, kterou si&nbsp;otec přivedl z&nbsp;daleka, měla ještě bratra, ten však, protože uzavřela svazek pod svou úroveň, jak se&nbsp;vyjádřil, ač&nbsp;pocházela ze&nbsp;zámožné rodiny, rozešel se&nbsp;s&nbsp;ní a&nbsp;nedal se&nbsp;nijak pohnout, aby se&nbsp;s&nbsp;ní smířil. Nevěděli jsme o&nbsp;něm nic, všichni se&nbsp;střežili jenom se&nbsp;o&nbsp;něm zmínit, a&nbsp;často jeho jméno nezaznělo po&nbsp;celý rok. Otcovy poměry však stále vzkvétaly a&nbsp;byl posléze málem nejváženějším člověkem v&nbsp;kraji. V&nbsp;roce, na&nbsp;jehož konci jsem měl odejít do&nbsp;školy, přihodilo se&nbsp;několik neštěstí. Kroupy zpustošily pole, část stavení vyhořela, a&nbsp;když se&nbsp;to&nbsp;všechno opravilo a&nbsp;dalo zase do&nbsp;pořádku, otec zničehonic sešel náhlou a&nbsp;nečekanou smrtí. Ledabylý poručník, úskoční obchodní partneři, kteří si&nbsp;kladli pochybné požadavky, a&nbsp;nešťastný proces, který z&nbsp;toho všeho vyplynul, uvedl matku do&nbsp;situace, za&nbsp;níž musela zápasit se&nbsp;starostmi o&nbsp;naši budoucnost. Když se&nbsp;konečně všechno opět uklidnilo, omezovala se&nbsp;pouze na&nbsp;nejnutnější věci. Na&nbsp;podzim jsem musel odejít z&nbsp;milovaného domu, z&nbsp;milovaného údolí a&nbsp;od milované rodiny. S&nbsp;nuzným vybavením jsem ruku v&nbsp;ruce s&nbsp;jedním větším žákem pěšky putoval dosti daleko do&nbsp;školy. V&nbsp;ní jsem patřil k&nbsp;nejnuznějším. Ale matka mi&nbsp;posílala všechno, co&nbsp;mohla poslat, tak přesně a&nbsp;ve vhodnou dobu, že&nbsp;jsem neměl sice mnoho, avšak přesto měl všechno, co&nbsp;jsem potřeboval, abych mohl existovat. V&nbsp;onom ústavu bylo zvykem, že&nbsp;chlapci ve&nbsp;vyšších třídách chlapcům ve&nbsp;třídách nižších dávali mimořádné hodiny a&nbsp;dostávali za&nbsp;ně&nbsp;odměnu. Ježto jsem byl jedním z&nbsp;nejlepších žáků, už&nbsp;ve&nbsp;čtvrtém roce na&nbsp;škole mi&nbsp;přidělili několik chlapců, abych je&nbsp;vyučoval, a&nbsp;já mohl matce ve&nbsp;výdajích na&nbsp;mne odlehčit. Za&nbsp;dva roky jsem si&nbsp;vydělal už&nbsp;tolik, že&nbsp;jsem si&nbsp;mohl sám hradit veškerou obživu. Každý rok jsem prázdniny trávil u&nbsp;matky a&nbsp;u&nbsp;sestry v&nbsp;bílém domě. Že&nbsp;bych se&nbsp;ujal domu co&nbsp;dědic, o&nbsp;tom teď už&nbsp;nebylo řeči. Uvažoval jsem o&nbsp;tom, že&nbsp;díky svým znalostem si&nbsp;obstarám nějaké místo a&nbsp;dům a&nbsp;pozemek jako nahospodařené jmění pro případ nouze jednou přenechám sestře. Tak nadešel čas, kdy jsem se&nbsp;měl rozhodnout, jaké si&nbsp;vyvolím v&nbsp;životě povolání. Tehdy obvyklá přípravka, kterou jsem právě vychodil, umožňovala nastoupit na&nbsp;to&nbsp;nebo na&nbsp;ono místo, ale nastoupit na&nbsp;jiná byl vzhledem k&nbsp;oné škole člověk spíše neschopen než schopen. Rozhodl jsem se&nbsp;pro státní službu, protože mi&nbsp;jiná úroveň, na&nbsp;niž jsem se&nbsp;díky svým nynějším znalostem mohl rovněž vyšvihnout, vyhovovala ještě méně. Matka mi&nbsp;tu&nbsp;radou nápomocna být nemohla. Díky výjimečné spořivosti jsem nashromáždil menší částku peněz. S&nbsp;ní a&nbsp;s&nbsp;tisícerým matčiným požehnáním a&nbsp;také zkropen slzami na&nbsp;rozloučenou od&nbsp;milované sestry jsem se&nbsp;vydal na&nbsp;cestu do&nbsp;města. Pěšky jsem putoval naším údolím a&nbsp;prohlížel jsem si&nbsp;to&nbsp;a&nbsp;ono, a&nbsp;tak se&nbsp;snažil potlačit slzy, které mi&nbsp;znovu a&nbsp;znovu užuž vhrkaly do&nbsp;očí. Když jsem měl za&nbsp;sebou naše krásné lesy, když podzimní slunce už&nbsp;svítilo na&nbsp;pole docela jiná než na&nbsp;ta, která jsem vídal po&nbsp;celé své mládí, postupně se&nbsp;mi&nbsp;v&nbsp;mysli ulevilo a&nbsp;už jsem se&nbsp;snad nebál, že&nbsp;kdokoliv mě&nbsp;potká, uvidí, že&nbsp;mám pláč na&nbsp;krajíčku. Odhodlanost, jež mi&nbsp;vnukla, abych šel do&nbsp;toho velkého města a&nbsp;tam hledal štěstí v&nbsp;povolání státního úředníka, působila, že&nbsp;jsem rázoval stále rozhodněji a&nbsp;rychleji a&nbsp;stavěl si&nbsp;tisíce vzdušných zámků. Když jsem došel k&nbsp;onomu lemu, kde náš výše položený kraj velkými stupni schází k&nbsp;řece a&nbsp;začínají se&nbsp;vyskytovat úplně jiné útvary, ještě jednou jsem se&nbsp;ohlédl, požehnal matčino srdce, které bylo ode mne téměř už&nbsp;na&nbsp;den cesty, jako kdybych prsty pohladil sestřina víčka s&nbsp;dlouhými řasami, krásná, kdyžtě sama vypadala neustále trochu bledá, požehnal jsem náš bílý dům s&nbsp;červenou střechou, požehnal jsem všechna ta&nbsp;pole a&nbsp;lesíky, co&nbsp;jsem měl za&nbsp;sebou a&nbsp;kterými jsem se&nbsp;kdysi toulával, a&nbsp;sešel jsem, a&nbsp;v&nbsp;očích jsem měl vskutku těžké slzy, na&nbsp;svažující se&nbsp;cestu, jež se&nbsp;táhla tehdy pod vysokou střechou z&nbsp;listí a&nbsp;tvořila jednu ze&nbsp;soutěsek, jež drsnější vrchovinu spájejí s&nbsp;krajem u&nbsp;řeky v&nbsp;nížině. Udělal jsem tři kroky a&nbsp;už jsem tvary svého rodného kraje neviděl, jen jeho okraj bylo všechno, na&nbsp;co&nbsp;mé&nbsp;oči dosáhly a&nbsp;co mě&nbsp;ještě dlouho bude provázet. Před sebou jsem měl útvary docela jiné. Měl jsem pocit, že&nbsp;se&nbsp;musím obrátit, abych se&nbsp;mohl jednou jedinkrát podívat zpátky. Ale neudělal jsem to, protože jsem se&nbsp;sám před sebou styděl, a&nbsp;zrychlil jsem krok a&nbsp;scházel jsem dolů a&nbsp;pořád níže a&nbsp;níže. Nemohl jsem se&nbsp;také nijak opožďovat, chtěl-li jsem, ještě než nadejde noc, sejít až&nbsp;k&nbsp;řece, po&nbsp;ní&nbsp;mě&nbsp;totiž druhý den ráno měla dál vézt loď. Večerní podzimní slunce rejdilo ve&nbsp;větvích, nejedna sýkorka koňadra se&nbsp;ozývala svým voláním, tak jako se&nbsp;ozývaly ty, co&nbsp;ještě teď sídlí v&nbsp;mých rodných horských lesících, potkal mě&nbsp;nejeden vozka, nejeden poutník, s&nbsp;vážným srdcem jsem se&nbsp;ubíral dál, a&nbsp;když slunce zapadlo, zaslechl jsem šumění řeky, jež pro mne byla teď tak důležitá, a&nbsp;uviděl jsem její zlatý večerní blyskot.</span></p>
          <p class="chunk" data-nb-ref-number="5" data-nb-words="48" data-nb-chars="293"><span class="idea" data-nb-ref-number="5" id="idea5" data-nb-words="48" data-nb-chars="293">Já&nbsp;se&nbsp;zapomínám,“ přerušil se&nbsp;na&nbsp;tomto místě můj hostitel, „a&nbsp;vyprávím vám věci, které nejsou důležité; ale existují vzpomínky, které jsou sice nevýznamné pro druhé, avšak pro jejich vlastníka v&nbsp;nejvyšším věku tyčí se&nbsp;tu&nbsp;tak mohutné, jako kdyby měly v&nbsp;sobě největší krásu z&nbsp;veškeré minulosti.“</span></p>
          <p class="chunk" data-nb-ref-number="6" data-nb-words="60" data-nb-chars="354"><span class="idea" data-nb-ref-number="6" id="idea6" data-nb-words="60" data-nb-chars="354">„Prosím vás,“ opáčil jsem, „pokračujte tak, jak jste mluvil, a&nbsp;neupírejte mi&nbsp;obrazy, které vám zbyly z&nbsp;dřívějších dob, lépe vplývají do&nbsp;mysli a&nbsp;snadněji spojují, co&nbsp;se&nbsp;spojit má, než kdyby z&nbsp;živoucího života měl se&nbsp;předávat jen nějaký mělký stín. A&nbsp;také můj čas, pokud ten váš není přísněji vymezen, není tu&nbsp;žádnou překážkou, nemusíte mi&nbsp;cokoliv upírat.“</span></p>
          <p class="chunk" data-nb-ref-number="7" data-nb-words="91" data-nb-chars="514"><span class="idea" data-nb-ref-number="7" id="idea7" data-nb-words="91" data-nb-chars="514">„Můj čas,“ odpověděl mi, „je buď vymezen tak, že&nbsp;bych neměl dělat nic než upírat pozornost ke&nbsp;svému konci, anebo tak, že&nbsp;jím mohu disponovat, jak chci; protože co&nbsp;by&nbsp;tak měl ještě co&nbsp;dělat výlučného člověk tak starý? Na&nbsp;těch několik chvil, co&nbsp;mu&nbsp;ještě zbývají, může upravovat květiny, jak bude chtít. Já&nbsp;vlastně tady na&nbsp;téhle usedlosti nedělám nic jiného. Ono také to, co&nbsp;vám chci říci, nebude snad pro vás tak úplně nedůležité, jak se&nbsp;snad poté ukáže. Budu proto pokračovat tak, jak se&nbsp;vyprávění vynořuje ze&nbsp;slov.</span></p>
          <p class="chunk" data-nb-ref-number="8" data-nb-words="119" data-nb-chars="684"><span class="idea" data-nb-ref-number="8" id="idea8" data-nb-words="119" data-nb-chars="684">Noc jsem strávil dobrým spánkem a&nbsp;první ranní rozbřesk mě&nbsp;zastihl na&nbsp;jedné z&nbsp;těch hrubých malých lodí, jak se&nbsp;tehdy naložené rozmanitým zbožím plavily po&nbsp;proudu po&nbsp;naší řece a&nbsp;braly na&nbsp;palubu i&nbsp;lidi. Na&nbsp;palubě stálo několik mladých, kteří usilovali o&nbsp;docela stejné anebo o&nbsp;podobné povolání jako já, a&nbsp;dokonce několikrát sáhlo po&nbsp;veslu, ježto naše loď se&nbsp;v&nbsp;té široké hučící řece pohybovala po&nbsp;proudu a&nbsp;malé město, jež nám poskytlo přenocování, vymaňovalo se&nbsp;z&nbsp;ranních mlh, zároveň však se&nbsp;dál a&nbsp;dál vytrácelo našemu pohledu. Leckterá píseň, leckterá průpovídka, jež se&nbsp;vynořila z&nbsp;houfu těch, co&nbsp;byli se&nbsp;mnou na&nbsp;lodi, nezůstala na&nbsp;mne bez účinku, a&nbsp;já byl pořád silnější a&nbsp;odhodlanější.</span></p>
          <p class="chunk" data-nb-ref-number="9" data-nb-words="556" data-nb-chars="3172"><span class="idea" data-nb-ref-number="9" id="idea9" data-nb-words="556" data-nb-chars="3172">Když večer druhého dne naší vodní výpravy najednou se&nbsp;mezi keři na&nbsp;břehu vynořila jakoby vzdušně modrá věž města, jehož obyvatelem jsem také měl teď být, když na&nbsp;sebe lidé halekali a&nbsp;ukázala se&nbsp;značka, k&nbsp;níž jsme měli v&nbsp;průběhu o&nbsp;něco více než hodiny doplout, srdce mi&nbsp;v&nbsp;hrudi užuž zase bušilo neklidněji. Tak tohle znamení minulých lidských věků, pomyslel jsem si, které už&nbsp;vidělo tolik velkých a&nbsp;ohromujících osudů, bude teď shlížet i&nbsp;na ten tvůj drobný úděl, ať&nbsp;už&nbsp;se&nbsp;bude odvíjet dobře, anebo špatně, a&nbsp;až se&nbsp;ten dávno dokoná, bude se&nbsp;dívat zase na&nbsp;jiné osudy. Vyrazili jsme rychleji, protože všichni byli plni nadějí a&nbsp;veslovali a&nbsp;veslovali, ti&nbsp;odhodlanější zpívali nějakou píseň, a&nbsp;než uplynula hodina, naše loď přirazila ke&nbsp;kamenné regulaci řeky na&nbsp;dohled od&nbsp;obrovských domů. Jeden starší žák, který ve&nbsp;městě strávil už&nbsp;dva roky a&nbsp;teď se&nbsp;vracel z&nbsp;prázdnin, které prožil u&nbsp;rodičů, nabídl se, že&nbsp;mi&nbsp;ukáže na&nbsp;ubytování jeden hostinec a&nbsp;druhý den ráno že&nbsp;mi&nbsp;bude nápomocen, až&nbsp;si&nbsp;budu hledat nějaký ten pokojík k&nbsp;bydlení. Vděčně jsem jeho nabídku přijal. V&nbsp;průjezdu hostince, do&nbsp;něhož mě&nbsp;zavedl, rozloučil se&nbsp;a&nbsp;slíbil, že&nbsp;za&nbsp;mnou ráno zajde, jen co&nbsp;se&nbsp;rozbřeskne. Dodržel slovo; než jsem se&nbsp;vůbec oblékl, už&nbsp;stanul v&nbsp;mém pokoji, a&nbsp;než slunce dospělo k&nbsp;poledni, už&nbsp;jsem měl své věci uloženy v&nbsp;najatém pokojíku, který jsme pro mne našli. Rozloučil se&nbsp;a&nbsp;vydal se&nbsp;za&nbsp;svými dobrými známými. Později jsem ho&nbsp;vídal už&nbsp;jenom zřídka, ježto nás svedla dohromady jen ta&nbsp;cesta lodí a&nbsp;jeho kariéra byla docela jiná než ta&nbsp;moje. Když jsem vyšel ze&nbsp;své jizbičky, abych si&nbsp;prohlédl město, znovu mě&nbsp;přepadla velikánská stísněnost. Ta&nbsp;nesmírná divočina zdí a&nbsp;střech, to&nbsp;nesmírné hemžení lidí, kteří jsou si&nbsp;navzájem cizí a&nbsp;kamsi jeden kolem druhého chvátají, to, že&nbsp;když jsem prošel několika uličkami, už&nbsp;jsem se&nbsp;kolem vůbec nevyznal, a&nbsp;že se&nbsp;budu muset krok za&nbsp;krokem vyptávat, budu-li chtít domů, z&nbsp;toho všeho jsem byl nadmíru sklíčený, protože až&nbsp;dosud jsem vždycky žil v&nbsp;rodině a&nbsp;pořád byl v&nbsp;místech, kde jsem znal všechny domy a&nbsp;lidi. Zašel jsem k&nbsp;představenému právnické školy, abych se&nbsp;dal zapsat do&nbsp;přípravného studia ke&nbsp;státní službě. Vzhledem k&nbsp;mým výtečným vysvědčením mě&nbsp;přijal nadmíru dobře a&nbsp;nabádal mě, abych se&nbsp;tím velkým městem nedal odvést od&nbsp;své píle. Ach bože, to&nbsp;velké město při mých skrovných prostředcích bylo pro mne než les, jehož stromy neměly vůči mně žádný vztah, a&nbsp;tím, že&nbsp;mi&nbsp;bylo cizí, spíše mě&nbsp;pohánělo k&nbsp;píli ještě větší, než aby mě&nbsp;od&nbsp;ní&nbsp;zdržovalo. V&nbsp;den, kdy se&nbsp;zahajovalo vyučování, vydal jsem se&nbsp;na&nbsp;tu&nbsp;vznešenou školu; už&nbsp;jsem znal několik cest, které se&nbsp;mě&nbsp;týkaly. Ve&nbsp;škole panovalo bouřlivé, zmatené hemžení. Vyučovaly se&nbsp;tu&nbsp;veškeré obory a&nbsp;pro všechny obory se&nbsp;našli žáci. Většina jich vypadala velice nadaně, vzdělaně a&nbsp;zručně, takže jsem znovu začal váhat stran přesvědčení o&nbsp;svých schopnostech udržet tu&nbsp;se&nbsp;všemi krok. Odešel jsem do&nbsp;učebny, kam jsem patřil, a&nbsp;usedl na&nbsp;místo někde vprostřed. Hodina začala a&nbsp;uběhla, tak jako jich postupně začalo a&nbsp;uběhlo hodně. Ta&nbsp;hodina a&nbsp;vůbec město pořád ještě v&nbsp;sobě měly pro mne cosi neobyčejného. Nejraději jsem byl, když jsem seděl ve&nbsp;své jizbičce, přemítal o&nbsp;minulosti a&nbsp;psal matce dlouhatánské dopisy.</span></p>
          <p class="chunk" data-nb-ref-number="10" data-nb-words="315" data-nb-chars="1778"><span class="idea" data-nb-ref-number="10" id="idea10" data-nb-words="315" data-nb-chars="1778">Když uplynul nějaký čas, v&nbsp;srdci mi&nbsp;rostla odvaha a&nbsp;síla. Náš učitel, důstojný rada v&nbsp;právnickém sboru školy, vyučoval a&nbsp;kladl otázky. Zapisoval jsem si&nbsp;poctivě do&nbsp;sešitů jeho rozličné nauky. Když už&nbsp;se&nbsp;vyptal velkého počtu mých spolužáků, když konečně došla řada i&nbsp;na mne, poznal jsem, že&nbsp;za&nbsp;nejedním, který měl nade mnou převahu co&nbsp;do&nbsp;obleku a&nbsp;toho, jak si&nbsp;počíná navenek, v&nbsp;našem učebním oboru nejsem nijak pozadu, že&nbsp;naopak jsem oproti mnohým jiným daleko vpředu. To&nbsp;mě&nbsp;naučilo, abych si&nbsp;postupně začal cenit toho, jak to&nbsp;chodí v&nbsp;tomhle městě, které mi&nbsp;dlouho bylo cizí, a&nbsp;byl jsem s&nbsp;ním stále důvěrnější. Některé žáky jsem znal už&nbsp;dříve, ježto už&nbsp;přede mnou přešli sem ze&nbsp;stejné školy, do&nbsp;níž jsem předtím chodil i&nbsp;já; jiné žáky jsem teprve poznával. Když se&nbsp;má&nbsp;hotovost, ač&nbsp;jsem s&nbsp;ní hospodařil velice přísně, začala už&nbsp;zjevně dost tenčit, jeden z&nbsp;mých spolužáků, který mi&nbsp;byl sousedem v&nbsp;lavici a&nbsp;uslyšel z&nbsp;mých úst, že&nbsp;jsem dříve dával hodiny, požádal mě, abych vyučoval jeho dvě malé sestry. Tím, že&nbsp;jsme byli denně ve&nbsp;styku, navázali jsme něco jako přátelství a&nbsp;byli jsme si&nbsp;navzájem nakloněni. Takže jakmile doma zaslechl, že&nbsp;se&nbsp;pro ta&nbsp;dvě malá děvčátka hledá učitel, navrhl mne a&nbsp;celou tu&nbsp;záležitost mi&nbsp;také vylíčil. Rodiče mě&nbsp;chtěli vidět, dovedl mě&nbsp;za&nbsp;nimi, a&nbsp;přijali mě&nbsp;za&nbsp;učitele. I&nbsp;kroky, které jsem sám podnikl, když jsem si&nbsp;spočítal, jak to&nbsp;se&nbsp;mnou je, abych vyučováním získal nějakou tu&nbsp;obživu, měly úspěch. Nebyl to&nbsp;sice úspěch nijak ohromující, na&nbsp;takový jsem ani nespoléhal, ale jakýs takýs měly. A&nbsp;tak se&nbsp;splnilo, oč&nbsp;jsem usiloval, tím že&nbsp;jsem přesídlil do&nbsp;onoho velkého města. Žil jsem teď zbaven starostí, s&nbsp;přítelovou rodinou, kam mě&nbsp;často zvali, pobýval jsem, jako kdybych do&nbsp;ní&nbsp;patřil, a&nbsp;mohl jsem se&nbsp;osvojování svého oboru oddávat se&nbsp;vší horlivostí.</span></p>
          <p class="chunk" data-nb-ref-number="11" data-nb-words="54" data-nb-chars="306"><span class="idea" data-nb-ref-number="11" id="idea11" data-nb-words="54" data-nb-chars="306">O&nbsp;prvních prázdninách jsem zajel za&nbsp;matkou a&nbsp;za sestrou. Měl jsem v&nbsp;zavazadle výtečná vysvědčení a&nbsp;mohl jsem jim vyprávět i&nbsp;o&nbsp;jiných svých úspěších; ke&nbsp;konci školního roku totiž jsem se&nbsp;velice zlepšil. Ke&nbsp;konci prázdnin jsem odjížděl z&nbsp;matčina domu a&nbsp;putoval do&nbsp;města se&nbsp;srdcem docela jiným než před rokem.</span></p>
          <p class="chunk" data-nb-ref-number="12" data-nb-words="144" data-nb-chars="818"><span class="idea" data-nb-ref-number="12" id="idea12" data-nb-words="144" data-nb-chars="818">Po&nbsp;druhém roce jsem za&nbsp;svými nejbližším už&nbsp;jet nemohl. Ve&nbsp;městě jsem byl už&nbsp;známý, to, jak jsem vyučoval děti, vyhovovalo nejedné rodině, chodili za&nbsp;mnou a&nbsp;dávali mi&nbsp;vyšší odměnu. Tak jsem si&nbsp;mohl vydělat víc, vždycky jsem si&nbsp;stranou odložil něco jako uspořený haléř, a&nbsp;jak jsem byl v&nbsp;duši celý radostný z&nbsp;takového běhu věcí, měl jsem i&nbsp;dost sil na&nbsp;to, abych se&nbsp;oddával ještě i&nbsp;svým milovaným vědám matematice a&nbsp;přírodozpytu. Vadilo mi&nbsp;pouze jediné, že&nbsp;rodiny, kde jsem vyučoval, neviděly rády, když přeruším vyučování nějakou cestou. Tenhle požadavek byl zcela pochopitelný, byl jsem se&nbsp;svými nejbližšími v&nbsp;čilejším písemném styku než dříve a&nbsp;domluvil jsem se&nbsp;s&nbsp;nimi, že&nbsp;za&nbsp;nimi zajedu ne&nbsp;dříve, než dokončím svůj kurs, pak že&nbsp;však u&nbsp;nich pobudu několik měsíců. S&nbsp;tím byli spokojeni i&nbsp;ti, v&nbsp;jejichž jsem byl službách.</span></p>
          <p class="chunk" data-nb-ref-number="13" data-nb-words="198" data-nb-chars="1172"><span class="idea" data-nb-ref-number="13" id="idea13" data-nb-words="198" data-nb-chars="1172">Město, v&nbsp;němž mi&nbsp;zpočátku bylo tak hrozně, bylo mi&nbsp;stále milejší. Zvykl jsem si&nbsp;na&nbsp;to, že&nbsp;jsem neustále potkával neznámé lidi na&nbsp;ulicích a&nbsp;na náměstích a&nbsp;mezi nimi pouze málokdy některého známého, připadalo mi&nbsp;to&nbsp;hodně kosmopolitní, a&nbsp;tak jako mi&nbsp;to&nbsp;dříve mysl skličovalo, teď ji&nbsp;utužovalo. Krásný vliv měly na&nbsp;mne velké vědecké a&nbsp;umělecké pomůcky, které město vlastní. Chodil jsem do&nbsp;knižních sbírek, do&nbsp;obrazových galerií, rád jsem zašel do&nbsp;činohry a&nbsp;poslechl si&nbsp;i&nbsp;dobrou hudbu. Odjaktěživa jsem měl v&nbsp;sobě velké zanícení pro vědecké snahy a&nbsp;to jsem vzhledem ke&nbsp;své utěšené situaci mohl teď v&nbsp;sobě podněcovat. Co&nbsp;jsem potřeboval a&nbsp;co bych si&nbsp;byl svými prostředky pořídit nemohl, nacházel jsem ve&nbsp;sbírkách. Ježto jsem se&nbsp;neoddával takzvaným zábavám, protože jsem nacházel takovou zábavu ve&nbsp;svém snažení, měl jsem dostatek času, a&nbsp;protože jsem byl zdravý a&nbsp;zdatný, stačily mi&nbsp;i&nbsp;síly. Navýsost mi&nbsp;hověly některé krásné budovy, zejména kostely, dále pomníky a&nbsp;olejomalby. Nejeden den jsem trávil tak, že&nbsp;jsem se&nbsp;zahloubal do&nbsp;prohlížení nejmenších detailů těchhle věcí. A&nbsp;poznal jsem i&nbsp;nejednu rodinu, přijali mě&nbsp;a&nbsp;já jsem si&nbsp;postupně budoval hlubší a&nbsp;hlubší obcování s&nbsp;nimi.</span></p>
          <p class="chunk" data-nb-ref-number="14" data-nb-words="166" data-nb-chars="955"><span class="idea" data-nb-ref-number="14" id="idea14" data-nb-words="166" data-nb-chars="955">Když jsem byl ve&nbsp;druhém roce kursu, sestra se&nbsp;vdala. Jejího současného manžela jsem znal už&nbsp;předtím. Byl to&nbsp;velmi hodný člověk, neměl žádné vášně, žádné neblahé zvyky, dokonce se&nbsp;činil v&nbsp;domácnosti, byl příjemného tělesného vzhledu, jinak však už&nbsp;nebyl nic. Ten sňatek mě&nbsp;nepotěšil ani nepotrápil. Že&nbsp;jsem měl sestru tak rád, připadalo mi&nbsp;pořád, že&nbsp;si&nbsp;nikdy nemůže vzít nikoho jiného než toho nejskvělejšího muže. A&nbsp;tím on&nbsp;nebyl. Matka mi&nbsp;napsala, že&nbsp;můj švagr svou manželku velice ctí, že&nbsp;se&nbsp;o&nbsp;ni dlouho a&nbsp;věrně ucházel a&nbsp;konečně si&nbsp;vydobyl její srdce. Bydlí v&nbsp;našem domě a&nbsp;odtud že&nbsp;provozuje tiše a&nbsp;přičinlivě svůj malý obchodní podnik, který je&nbsp;oba živí. Odepsal jsem listem, v&nbsp;němž jsem novomanželům popřál štěstí a&nbsp;požehnání a&nbsp;prosil švagra, aby svou manželku nade vše miloval, byl vůči ní&nbsp;šetrný a&nbsp;ctil ji; protože mám za&nbsp;to, že&nbsp;si&nbsp;něco takového zaslouží. Odpovědi mi&nbsp;to&nbsp;všechno slíbily a&nbsp;další dopisy vždy měly pečeť toho tichého domáckého poklidu.</span></p>
          <p class="chunk" data-nb-ref-number="15" data-nb-words="762" data-nb-chars="4430"><span class="idea" data-nb-ref-number="15" id="idea15" data-nb-words="762" data-nb-chars="4430">Takhle se&nbsp;věci měly, když nadešel čas, kdy jsem posledními zkouškami zakončil svá léta přípravy. Zrovna jsem si&nbsp;pořádal zavazadla na&nbsp;cestu, abych se&nbsp;tak, jak jsme se&nbsp;dohodli, po&nbsp;dlouhém odloučení opět setkal se&nbsp;svými nejbližšími, když najednou přišel dopis psaný sestřinou rukou, jeho vnitřek jevil stopy po&nbsp;slzách a&nbsp;říkalo se&nbsp;mi&nbsp;v&nbsp;něm, že&nbsp;naše matka zemřela. Před nějakou dobou onemocněla, ten neduh se&nbsp;nepovažoval za&nbsp;nebezpečný, a&nbsp;protože se&nbsp;vědělo, že&nbsp;jsem uprostřed příprav na&nbsp;poslední zkoušky, nechtěli mi&nbsp;dávat zprávu o&nbsp;té nemoci, aby mě&nbsp;nerušili. A&nbsp;tak se&nbsp;to&nbsp;všechno táhlo deset dnů a&nbsp;poté se&nbsp;nemoc rychle zhoršila, a&nbsp;než se&nbsp;kdo stačil rozhlédnout, skončila smrtí. Už&nbsp;mi&nbsp;mohli oznámit než tohle. Okamžitě jsem si&nbsp;sbalil všechno, co&nbsp;bylo tak asi nezbytné na&nbsp;cestu, napsal jsem dvě řádky příteli, poprosil jsem ho, aby celou záležitost ohlásil mým známým, které jsem mu&nbsp;označil, a&nbsp;omluvil mě, že&nbsp;jsem odjel bez rozloučení. Nato jsem šel na&nbsp;poštu a&nbsp;dal se&nbsp;zaregistrovat. Za&nbsp;dvě hodiny jsem už&nbsp;seděl v&nbsp;kočáře, a&nbsp;přestože jsme v&nbsp;noci uháněli jako ve&nbsp;dne, přestože jsem si&nbsp;na&nbsp;poslední poště, z&nbsp;níž cesta odbočovala k&nbsp;nám domů, vzal své koně a&nbsp;neustále je&nbsp;střídal a&nbsp;jel bez přerušení, přesto jsem dorazil příliš pozdě, abych ještě mohl spatřit matčinu pozemskou schránu. Už&nbsp;ležela v&nbsp;hrobě. Stopy její existence jsem viděl už&nbsp;pouze v&nbsp;jejích šatech, v&nbsp;nábytku, v&nbsp;pracovním nářadí, které leželo na&nbsp;jejím stolku. Vrhl jsem se&nbsp;na&nbsp;pohovku a&nbsp;málem se&nbsp;topil v&nbsp;slzách. Byla to&nbsp;první veliká ztráta, kterou jsem utrpěl. Když skonal otec, byl jsem ještě příliš malý, abych tu&nbsp;smrt mohl zplna vnímat. Ačkoliv první žal byl nevýslovně prudký a&nbsp;myslel jsem, že&nbsp;ho&nbsp;nepřežiji, proti mé&nbsp;vůli se&nbsp;mírnil den ode dne víc a&nbsp;více, až&nbsp;z&nbsp;něho byl posléze pouhý stín, a&nbsp;když uplynulo několik let, už&nbsp;jsem si&nbsp;ani otce nedokázal představit. Teď to&nbsp;bylo jiné. Zvykl jsem si&nbsp;vidět matku jako obraz největší domácké čistoty, obraz trpělivosti, dobro­myslnosti, uspořádanosti a&nbsp;trvalosti. Tak byla nakonec ohniskem našeho myšlení a&nbsp;mě téměř nenapadlo, že&nbsp;by&nbsp;to&nbsp;snad někdy bylo jinak. Teprve teď jsem věděl, jak jsme ji&nbsp;milovali. Ta, která nikdy nic nepožadovala, která nikdy na&nbsp;sebe nestrhávala nějaké vztahy, která vždy jen naprosto nenápadně rozdávala, která přijímala vždy jakýkoliv úděl jako dopuštění nebes a&nbsp;s&nbsp;klidnou vírou své děti svěřovala budoucnosti, už&nbsp;nebyla. Pod vrstvou hlíny spalo její srdce a&nbsp;spalo tam možná tak odevzdaně, jako spávalo kdysi v&nbsp;jizbě pod příkrovem své bílé schrány. Sestra byla jako stín, chtěla mě&nbsp;konejšit a&nbsp;já nevěděl, jestli útěchu nepotřebuje víc než já. Sestřin manžel byl jat jakousi odevzdaností, tichý a&nbsp;věnoval se&nbsp;činnostem, jaké vyžadovalo jeho povolání. Dal jsem si&nbsp;po&nbsp;nějaké době ukázat čerstvý matčin hrob, vyplakal si&nbsp;na&nbsp;něm duši a&nbsp;pomodlil se&nbsp;za&nbsp;matku k&nbsp;Pánu nebes. Když jsem se&nbsp;vrátil domů, zašel jsem do&nbsp;všech místností, v&nbsp;nichž k&nbsp;posledku pobývala, zvláště pak do&nbsp;její soukromé jizby, kde se&nbsp;všechno ponechalo tak, jak to&nbsp;bylo, když onemocněla. Švagr a&nbsp;sestra mi&nbsp;nabídli, ba&nbsp;poprosili mě, abych u&nbsp;nich nějaký čas pobyl. Přijal jsem tu&nbsp;nabídku. V&nbsp;zadním traktu stavení, který jsem měl vždycky rád ze&nbsp;všeho nejvíc, matka mi&nbsp;ještě předtím, než onemocněla, ponejvíce vlastníma rukama zařídila pokoj. Tam jsem se&nbsp;nastěhoval a&nbsp;vybalil si&nbsp;svá zavazadla. Obě okna pokoje vedla do&nbsp;zahrady, bílé záclony na&nbsp;nich pověsila ještě matka a&nbsp;povlečení lůžka uhladily také ještě její pečlivé prsty. Ani jsem se&nbsp;neodvažoval něčeho se&nbsp;dotknout, abych nic neporušil. Velmi dlouho jsem v&nbsp;pokoji nehybně seděl. Pak jsem znovu prošel celý dům. Vůbec mi&nbsp;nepřipadal jako ten, v&nbsp;němž jsem kdysi prožíval dětství. Zdál se&nbsp;mi&nbsp;hrozně veliký a&nbsp;cizí. Byt, který si&nbsp;sestra a&nbsp;její manžel v&nbsp;domě zařídili, v&nbsp;něm dříve nebyl, zato otcova a&nbsp;matčina světnice, která tu&nbsp;byla stále ještě i&nbsp;po otcově smrti, ta&nbsp;zmizela, stejně tak jsem už&nbsp;nenašel pokoj pro nás děti, ačkoliv ten tady o&nbsp;všech prázdninách, které jsem trávil doma, pořád ještě byl, ve&nbsp;stavu, v&nbsp;jakém tu&nbsp;býval za&nbsp;dřívějších dob. Prostě se&nbsp;v&nbsp;domě zřídila nová domácnost. Když jsem došel až&nbsp;do&nbsp;podstřeší, uviděl jsem, že&nbsp;se&nbsp;opravila vadná místa ve&nbsp;střeše, že&nbsp;se&nbsp;použily nové cihly a&nbsp;že na&nbsp;hranách, tam kde bývaly dříve oblé cihly, uplatnil se&nbsp;nový způsob tmelení pomocí omítky. To&nbsp;všechno mě&nbsp;zkrušovalo, ačkoliv to&nbsp;bylo přirozené a&nbsp;ačkoliv bych si&nbsp;toho v&nbsp;jinou dobu asi stěží všiml. Teď však jsem měl mysl zjitřenou žalem a&nbsp;připadalo mi, jako kdyby všechno staré, i&nbsp;matku, z&nbsp;domu vypudili.</span></p>
          <p class="chunk" data-nb-ref-number="16" data-nb-words="152" data-nb-chars="894"><span class="idea" data-nb-ref-number="16" id="idea16" data-nb-words="152" data-nb-chars="894">Od&nbsp;nynějška jsem žil tiše v&nbsp;pokoji, četl jsem, psal, den co&nbsp;den chodil k&nbsp;matčinu hrobu, vydával se&nbsp;i&nbsp;na pole a&nbsp;do nejednoho lesíka, stranil jsem se&nbsp;však lidí, protože ti&nbsp;pořád mluvili o&nbsp;tom, o&nbsp;koho jsem přišel, a&nbsp;vrtali se&nbsp;pořád v&nbsp;té věci. Dům byl také velice tichý. Novomanželé neměli dosud děti, švagr, který byl bytostně pokojný a&nbsp;prostý člověk, pobýval většinou někde mimo dům, sestra s&nbsp;jedinou děvečkou, kterou měla, obstarávaly domácnost, a&nbsp;kdykoliv nastával večerní soumrak, dveře, které vedly na&nbsp;ulici, zavřely se&nbsp;zevnitř na&nbsp;železnou závoru a&nbsp;jenom dveře vedoucí do&nbsp;zahrady byly i&nbsp;nadále otevřené, dokud nenadešla chvíli na&nbsp;spánek, to&nbsp;pak i&nbsp;ty sestra zavřela vlastníma rukama. Domácké štěstí těch dvou manželů mělo zjevně pevné základy, to&nbsp;byl balzám na&nbsp;mou ránu a&nbsp;odpustil jsem švagrovi, že&nbsp;není muž, který by&nbsp;výsostným nadáním a&nbsp;vzmachem duše pozvedl sestru do&nbsp;výšin nebeského štěstí.</span></p>
          <p class="chunk" data-nb-ref-number="17" data-nb-words="97" data-nb-chars="562"><span class="idea" data-nb-ref-number="17" id="idea17" data-nb-words="97" data-nb-chars="562">Tak uplynulo několik týdnů. Ještě než jsem odjel, zašel jsem na&nbsp;náš okresní soud, tam jsem se&nbsp;v&nbsp;sestřin prospěch vzdal jakýchkoliv dědických národů na&nbsp;majetek, který zanechali po&nbsp;sobě rodiče, a&nbsp;dal svá práva přepsat na&nbsp;sestru. Tak měli ti&nbsp;dva manželé zajištěnu existenci, pokud jim ji&nbsp;nebesa poskytnou; já&nbsp;jsem v&nbsp;dědictví dostal své vzdělání a&nbsp;doufal jsem, že&nbsp;tím, co&nbsp;mi&nbsp;přineslo na&nbsp;znalostech a&nbsp;co jsem ještě hodlal vyzískat, bohatě pokryje mé&nbsp;životní náklady. Nato jsem, s&nbsp;díky a&nbsp;s&nbsp;vřelými přáními všeho nejlepšího od&nbsp;sestry a&nbsp;od švagra, odjel zpátky do&nbsp;města.</span></p>
          <p class="chunk" data-nb-ref-number="18" data-nb-words="107" data-nb-chars="649"><span class="idea" data-nb-ref-number="18" id="idea18" data-nb-words="107" data-nb-chars="649">Tam jsem teď vedl život téměř důsledně v&nbsp;ústraní. Našetřil jsem si&nbsp;tolik, že&nbsp;jsem musel na&nbsp;vyučování vynakládat pouze málo ze&nbsp;svého času. Toho zbylého jsem užíval pro sebe a&nbsp;soustředil jsem se&nbsp;na&nbsp;přírodní vědy, na&nbsp;dějiny a&nbsp;na státovědu. Svému nejvlastnějšímu povolání jsem věnoval dost málo pozornosti. Mé&nbsp;srdce naprosto vyplňovaly vědy a&nbsp;umění, jejichž radostí jsem se&nbsp;nikterak neodříkal. Lidskou společnost jsem teď vyhledával méně než kdy předtím. Nezbytí využít co&nbsp;nejvíc čas k&nbsp;přípravě na&nbsp;povolání a&nbsp;vedle toho si&nbsp;ještě vydělávat na&nbsp;obživu mě&nbsp;už&nbsp;v&nbsp;dřívějších letech odkazovalo téměř výhradně na&nbsp;sebe, a&nbsp;teď jsem v&nbsp;takovém životě jen pokračoval.</span></p>
          <p class="chunk" data-nb-ref-number="19" data-nb-words="202" data-nb-chars="1121"><span class="idea" data-nb-ref-number="19" id="idea19" data-nb-words="202" data-nb-chars="1121">Ovšem takovéto živobytí netrvalo dlouho. Už&nbsp;za&nbsp;půl roku poté, co&nbsp;jsem odjel od&nbsp;matčina hrobu, došla mě&nbsp;od&nbsp;švagra zpráva, že&nbsp;k&nbsp;těm dvěma hrobům, otce a&nbsp;matky, v&nbsp;naší rodinné hrobce přibyl hrob třetí, hrob mé&nbsp;sestry. Po&nbsp;matčině smrti že&nbsp;se&nbsp;úplně nezotavila a&nbsp;neočekávané nachlazení ji&nbsp;zcela zmohlo. Švagr mi&nbsp;psal, a&nbsp;jak jsem viděl, s&nbsp;upřímným zármutkem, že&nbsp;je&nbsp;teď úplně opuštěný, že&nbsp;už&nbsp;nemá žádnou radost, že&nbsp;hodlá žít sám a&nbsp;sám, že&nbsp;nejspíš ho&nbsp;nebožka ustanovila dědicem, že&nbsp;by&nbsp;však rád chtěl všechno sdílet se&nbsp;mnou, nemá děti, jeho jediná radost že&nbsp;leží teď v&nbsp;hrobě, že&nbsp;už&nbsp;je&nbsp;mu&nbsp;lhostejné cokoliv, co&nbsp;vlastní, že&nbsp;tu&nbsp;nepatrnou skývu k&nbsp;životu, protože ta&nbsp;může být k&nbsp;jeho prostému životu docela malá, tu&nbsp;že&nbsp;už&nbsp;sežene na&nbsp;tu&nbsp;krátkou dobu, kterou mu&nbsp;je&nbsp;ještě pobývat na&nbsp;světě, než se&nbsp;odebere za&nbsp;Kornélií. Ježto ten člověk mou sestru velice miloval, ježto její dopisy, které mi&nbsp;psala, vždy prozrazovaly, jak je&nbsp;šťastná, dopřál jsem mu&nbsp;ten nevelký majetek a&nbsp;odepsal jsem mu, že&nbsp;nevznáším žádné nároky a&nbsp;že ať&nbsp;si&nbsp;užívá veškeré pozůstalosti. Poděkoval mi, z&nbsp;jeho dopisu jsem však poznal, že&nbsp;z&nbsp;toho daru nemá nijakou zvláštní radost.</span></p>
          <p class="chunk" data-nb-ref-number="20" data-nb-words="597" data-nb-chars="3426"><span class="idea" data-nb-ref-number="20" id="idea20" data-nb-words="597" data-nb-chars="3426">Stáhl jsem se&nbsp;ještě více do&nbsp;ústraní a&nbsp;můj život byl nadmíru pochmurný. Hodně jsem kreslil, občas jsem něco zhnětl i&nbsp;z&nbsp;hlíny, a&nbsp;dokonce časem se&nbsp;pokoušel leccos zobrazit i&nbsp;v&nbsp;barvách. Po&nbsp;nějaké době mi&nbsp;přišla rukou přítelovou psaná nabídka, abych pobýval u&nbsp;jedné vzdělané a&nbsp;zámožné rodiny, abych se&nbsp;za&nbsp;výhodných pro mne podmínek ujal zčásti vyučování chlapce, který je&nbsp;členem oné rodiny, mezi podmínkami byla i&nbsp;ta, že&nbsp;se&nbsp;nebudu muset nijak vázat, budu moci být začasté nepřítomen a&nbsp;do jisté míry i&nbsp;podnikat drobné cesty. V&nbsp;té vnitřní pustině, v&nbsp;níž jsem byl, vyhlídka na&nbsp;život v&nbsp;rodině mě&nbsp;nemálo přitahovala, a&nbsp;přijal jsem tu&nbsp;nabídku za&nbsp;podmínky, že&nbsp;budu mít zabezpečenu možnost v&nbsp;kteroukoliv chvíli ten vztah rozvázat. Tu&nbsp;podmínku mi&nbsp;přislíbili splnit, sbalil jsem si&nbsp;věci, a&nbsp;za tři dny jsem odjel na&nbsp;venkovské sídlo oné rodiny. To&nbsp;sídlo byl příjemný dům poblíž velkých dvorců, jež patřily jednomu hraběti. Dům byl skoro dva dny cesty od&nbsp;města. Byl velice prostorný, měl slunečnou polohu, líbezná travnatá prostranství všude kolem a&nbsp;souvisel s&nbsp;velkou zahradou, v&nbsp;níž se&nbsp;pěstovala dílem zelenina, dílem ovoce, dílem květiny. Majitelem domu byl člověk, který žil z&nbsp;hojných důchodů, jinak však neměl žádný úřad ani nijaké jiné zaměstnání, aby vydělával peníze. Tak mi&nbsp;ho&nbsp;vylíčili a&nbsp;dodávali, že&nbsp;je&nbsp;to&nbsp;člověk velmi dobrotivý, s&nbsp;nímž se&nbsp;každý snáší, že&nbsp;má&nbsp;skvělou, starostlivou ženu a&nbsp;že krom chlapce tu&nbsp;je&nbsp;už&nbsp;pouze téměř dospělá dívka. Právě tohle také mě&nbsp;přimělo, abych nabídku přijal. Mé&nbsp;jméno že&nbsp;rodině uvedli v&nbsp;jednom domě, s&nbsp;nímž je&nbsp;ve&nbsp;velmi těsném vztahu, a&nbsp;velice mě&nbsp;doporučovali. Na&nbsp;poslední poštu mi&nbsp;poslali naproti vůz. Bylo krásné odpoledne, když jsem dojel do&nbsp;Lužné Vody, jak se&nbsp;jmenoval onen dům. Zastavili jsme pod vysokou bránou, po&nbsp;schodišti sešli dva sloužící, aby ode mne převzali mé&nbsp;věci a&nbsp;ukázali mi&nbsp;můj pokoj. Ještě jsem se&nbsp;ve&nbsp;voze obíral vykládáním několika knih a&nbsp;dalších drobností, když sešel dolů i&nbsp;domácí pán, způsobně mě&nbsp;uvítal a&nbsp;sám mě&nbsp;dovedl do&nbsp;příbytku, který sestával ze&nbsp;dvou přívětivých pokojů. Řekl, ať&nbsp;se&nbsp;tu&nbsp;zařídím podle svého, ať&nbsp;mám při tom na&nbsp;mysli jen a&nbsp;jen své pohodlí, dal už&nbsp;pokyn jednomu sloužícímu, aby plnil mé&nbsp;rozkazy, a&nbsp;až budu hotov a&nbsp;budu si&nbsp;třeba přát, abych si&nbsp;promluvil s&nbsp;jeho manželkou, ať&nbsp;prý zazvoním, sloužící že&nbsp;mě&nbsp;k&nbsp;ní zavede. Nato se&nbsp;zdvořile rozloučil a&nbsp;odešel ode mne. Ten člověk se&nbsp;mi&nbsp;velmi líbil. Zbavil jsem se&nbsp;svých zaprášených šatů, umyl jsem se, uspořádal si&nbsp;v&nbsp;pokoji jen to&nbsp;nejnutnější, oblékl se&nbsp;na&nbsp;návštěvu a&nbsp;dal se&nbsp;vyptat paní domu, jestli za&nbsp;ní&nbsp;smím zajít. Poslala mi&nbsp;kladnou odpověď. Vedli mě&nbsp;po&nbsp;chodbě, kde visely rozličné obrazy, vešli jsme do&nbsp;jakéhosi předsálí a&nbsp;odtud do&nbsp;pokoje paní. Byla to&nbsp;velká místnost se&nbsp;třemi okny, k&nbsp;níž přiléhala půvabná komnata. V&nbsp;pokoji byl světlý nábytek, několik obrazů, a&nbsp;odpolední slunce tlumily jemné záclony. Paní seděla u&nbsp;velkého stolu, u&nbsp;nohou si&nbsp;jí&nbsp;hrál chlapec a&nbsp;stranou u&nbsp;malého stolku sedělo děvče a&nbsp;mělo před sebou knihu, vypadalo to, že&nbsp;předtím předčítalo. Paní vstala a&nbsp;vyšla mi&nbsp;naproti. Byla velice krásná, ještě dosti mladá a&nbsp;nejvíc mi&nbsp;bylo nápadné to, že&nbsp;má&nbsp;velice krásné hnědé vlasy, avšak hodně tmavé, velké černé oči. Trochu jsem se&nbsp;lekl, nevěděl jsem však proč. Přívětivě, takže jsem jí&nbsp;okamžitě zcela důvěřoval, požádala mě, ať&nbsp;se&nbsp;posadím, a&nbsp;když jsem tak učinil, oslovila mě&nbsp;křestním jménem i&nbsp;příjmením, téměř srdečně mě&nbsp;přivítala a&nbsp;řekla, že&nbsp;se&nbsp;už&nbsp;nemohla málem dočkat, až&nbsp;mě&nbsp;uvidí u&nbsp;sebe pod střechou.</span></p>
          <p class="chunk" data-nb-ref-number="21" data-nb-words="9" data-nb-chars="63"><span class="idea" data-nb-ref-number="21" id="idea21" data-nb-words="9" data-nb-chars="63">‚Alfréde,‘ zahlaholila, ‚pojď sem a&nbsp;polib tomuhle pánovi ruku!‘</span></p>
          <p class="chunk" data-nb-ref-number="22" data-nb-words="19" data-nb-chars="100"><span class="idea" data-nb-ref-number="22" id="idea22" data-nb-words="19" data-nb-chars="100">Chlapec, který si&nbsp;až&nbsp;dosud hrál vedle ní, vstal, přišel ke&nbsp;mně, políbil mi&nbsp;ruku a&nbsp;řekl: ‚Buď vítán!‘</span></p>
          <p class="chunk" data-nb-ref-number="23" data-nb-words="36" data-nb-chars="200"><span class="idea" data-nb-ref-number="23" id="idea23" data-nb-words="36" data-nb-chars="200">‚Buď i&nbsp;ty vítán,‘ opáčil jsem a&nbsp;trochu chlapci stiskl ručku. Měl růžovoučkou tvářičku, vlasy stejně hnědé jako matka, avšak tmavě modré oči, tak jako jsem je, jak jsem si&nbsp;myslel, viděl už&nbsp;u&nbsp;jeho otce.</span></p>
          <p class="chunk" data-nb-ref-number="24" data-nb-words="154" data-nb-chars="875"><span class="idea" data-nb-ref-number="24" id="idea24" data-nb-words="154" data-nb-chars="875">‚Tohle je&nbsp;to&nbsp;děcko, kvůli kterému jsem tak toužila, abyste tady u&nbsp;nás byl,‘ řekla paní. ‚Ani ho&nbsp;moc učit nebudete, na&nbsp;to&nbsp;jsou tu&nbsp;učitelé, co&nbsp;chodí do&nbsp;domu, my&nbsp;vás prosíme, abyste u&nbsp;nás žil, abyste se&nbsp;uvolil dělat chlapci začasté společnost, takže bude vedle otce pospolu i&nbsp;s&nbsp;mladým mužem, což na&nbsp;něj bude mít možná vliv. Výchova asi není než přátelský styk, chlapec, i&nbsp;když je&nbsp;tak malý, nemusí se&nbsp;věčně stýkat jen s&nbsp;matkou anebo zase pouze s&nbsp;chlapci. Vyučování je&nbsp;daleko snazší než výchova. Na&nbsp;ně&nbsp;je&nbsp;třeba jenom něco vědět a&nbsp;umět to&nbsp;sdělovat, na&nbsp;výchovu se&nbsp;musí kýmsi být. Jestliže však jednou někdo někým je, pak, domnívám se, také snadno vychovává. Má&nbsp;přítelkyně Adéla, manželka obchodníkova, jehož krám je&nbsp;naproti hlavním vratům velechrámu, mi&nbsp;o&nbsp;vás vyprávěla. Pokud budete pokládat za&nbsp;vhodné chlapce i&nbsp;něčemu vyučovat, je&nbsp;na&nbsp;vašem uvážení, jak a&nbsp;nakolik to&nbsp;budete činit.‘</span></p>
          <p class="chunk" data-nb-ref-number="25" data-nb-words="10" data-nb-chars="50"><span class="idea" data-nb-ref-number="25" id="idea25" data-nb-words="10" data-nb-chars="50">Nedokázal jsem na&nbsp;to&nbsp;nic říci; byl jsem celý rudý.</span></p>
          <p class="chunk" data-nb-ref-number="26" data-nb-words="11" data-nb-chars="70"><span class="idea" data-nb-ref-number="26" id="idea26" data-nb-words="11" data-nb-chars="70">‚Matyldo,‘ řekla paní, ‚pozdrav tohohle pána také, bude u&nbsp;nás bydlet.‘</span></p>
          <p class="chunk" data-nb-ref-number="27" data-nb-words="171" data-nb-chars="945"><span class="idea" data-nb-ref-number="27" id="idea27" data-nb-words="171" data-nb-chars="945">Děvče, které dál sedělo za&nbsp;stolem u&nbsp;své rozevřené knihy, teď vstalo a&nbsp;přišlo ke&nbsp;mně. Žasl jsem, jak velké už&nbsp;děvče je, myslel jsem si, že&nbsp;je&nbsp;menší. Seděla na&nbsp;poněkud nižší židli. Když přišla ke&nbsp;mně, vstal jsem, uklonili jsme se&nbsp;sobě navzájem, Matylda se&nbsp;vrátila ke&nbsp;svému sedátku, a&nbsp;já jsem se&nbsp;uvelebil znovu na&nbsp;svém. Paní zřejmě podnítila i&nbsp;tohle vítání, aby mě&nbsp;přešel ten ruměnec. A&nbsp;on se&nbsp;také z&nbsp;valné části vytratil. Nejspíše odpovědi na&nbsp;to, co&nbsp;mi&nbsp;říkala, ani neočekávala. Teď se&nbsp;mě&nbsp;vyptávala na&nbsp;nedůležité věci a&nbsp;já jí&nbsp;odpovídal. Do&nbsp;nějakých důvěrnějších věcí, anebo dokonce do&nbsp;záležitostí mé&nbsp;rodiny se&nbsp;nepouštěla. Když už&nbsp;rozmluva nějakou chvíli trvala, rozloučila se&nbsp;se&nbsp;mnou, řekla, ať&nbsp;si&nbsp;po&nbsp;cestě trochu odpočinu, že&nbsp;se&nbsp;znovu uvidíme u&nbsp;večeře. Chlapec mě&nbsp;po&nbsp;celou dobu držel za&nbsp;ruku, stál pořád u&nbsp;mě a&nbsp;často mi&nbsp;pohlížel do&nbsp;obličeje. Teď jsem vymanil svou dlaň z&nbsp;jeho, ještě jsem ho&nbsp;jednou pozdravil, uklonil jsem se&nbsp;matce a&nbsp;vyšel z&nbsp;pokoje.</span></p>
          <p class="chunk" data-nb-ref-number="28" data-nb-words="292" data-nb-chars="1592"><span class="idea" data-nb-ref-number="28" id="idea28" data-nb-words="292" data-nb-chars="1592">Když jsem byl ve&nbsp;svém příbytku, usedl jsem na&nbsp;jednu z&nbsp;krásných židlí. Teď jsem věděl, proč mi&nbsp;stanovili tak skvělé podmínky a&nbsp;jak obtížný mám úkol. Váhal jsem. Jak si&nbsp;paní vedla, to&nbsp;se&nbsp;mi&nbsp;velice líbilo, tedy jsem váhal tím víc. Když jsem nějakou dobu seděl na&nbsp;židli, zvedl jsem se&nbsp;zas a&nbsp;napadlo mě, že&nbsp;musím ještě zajít za&nbsp;domácím pánem. Zazvonil jsem a&nbsp;požádal sloužícího, který vešel dovnitř, aby mě&nbsp;k&nbsp;pánovi dovedl. Sloužící mi&nbsp;odpověděl, že&nbsp;pán šel do&nbsp;lesa a&nbsp;vrátí se&nbsp;teprve k&nbsp;večeru. Prý zanechal jen rozkaz, ať&nbsp;mi&nbsp;řeknou, že&nbsp;si&nbsp;mám klidně vybalit své cestovní věci, odpočinout si&nbsp;a&nbsp;že mi&nbsp;nemají ukládat stran jeho žádné povinnosti, ráno že&nbsp;se&nbsp;může domluvit všechno další. Tedy jsem zase odložil šaty, které jsem měl, když jsem byl za&nbsp;domácí paní, oblékl jsem se&nbsp;jinak a&nbsp;pořádal jsem si&nbsp;věci v&nbsp;příbytku. Za&nbsp;téhle činnosti mi&nbsp;uběhl celý zbytek dne, který ještě zůstával. Když jsem byl hotov, už&nbsp;se&nbsp;stmívalo. Poté co&nbsp;jsem se&nbsp;umyl a&nbsp;oblékl k&nbsp;večeři, řekl mi&nbsp;sloužící, že&nbsp;se&nbsp;pán už&nbsp;mezitím vrátil a&nbsp;že se&nbsp;chystá za&nbsp;mnou zajít. Souhlasil jsem, pán přišel a&nbsp;zeptal se, jestli bylo v&nbsp;mém příbytku všechno zchystáno tak, jak má&nbsp;být, a&nbsp;jestli nic nepostrádám. Odpověděl jsem, že&nbsp;všechno překonává má&nbsp;očekávání, a&nbsp;tedy požadovat ještě něco dalšího by&nbsp;byla čirá neskromnost. Pán řekl, že&nbsp;by&nbsp;rád, aby můj příjezd sem provázelo požehnání, můj zdejší pobyt byl utěšený a&nbsp;abych odsud jednou neodjížděl s&nbsp;lítostí a&nbsp;žalem. Nato mě&nbsp;vybídl, ať&nbsp;s&nbsp;ním jdu na&nbsp;večeři. Vydali jsme se&nbsp;do&nbsp;nadmíru světlé jídelny a&nbsp;tam jsme pojedli prostou večeři a&nbsp;vedli prosté rozmluvy. U&nbsp;stolu byl pán, paní, ony dvě děti a&nbsp;já.</span></p>
          <p class="chunk" data-nb-ref-number="29" data-nb-words="315" data-nb-chars="1784"><span class="idea" data-nb-ref-number="29" id="idea29" data-nb-words="315" data-nb-chars="1784">Druhého dne dopoledne jsem se&nbsp;dal zeptat, jestli mohu zajít za&nbsp;domácím pánem. Vybídli mě&nbsp;k&nbsp;tomu a&nbsp;můj sloužící mě&nbsp;k&nbsp;němu dovedl. Měl jsem na&nbsp;sobě tytéž šaty na&nbsp;návštěvu jako včera u&nbsp;paní. Domácí pán seděl u&nbsp;písemností a&nbsp;spisů, když jsem vešel, vstal, vyšel mi&nbsp;naproti, přivítal mě&nbsp;co&nbsp;nejskvěleji a&nbsp;dovedl mě&nbsp;ke&nbsp;stolu. Byl už&nbsp;zcela a&nbsp;velice vybraně oblečen. Když jsme se&nbsp;posadili, řekl: ‚Buďte u&nbsp;nás doma ještě jednou vítán. Byl jste nám tolik doporučován, až&nbsp;jsme byli celí šťastní, že&nbsp;jste k&nbsp;nám přijel, že&nbsp;hodláte nějakou dobu u&nbsp;nás bydlet a&nbsp;že dovolíte, aby se&nbsp;můj milý chlapec, protože mu&nbsp;přeji úspěšnou budoucnost, těšil z&nbsp;vaší společnosti. Jak mám za&nbsp;to, za&nbsp;nějakou dobu možná uvidíte, že&nbsp;jsme vaši přátelé, a&nbsp;vy nás obdaříte zase nejspíš vaším přátelstvím. Svou vlastní činnost si&nbsp;konejte tak, jak budete chtít, soustřeďte se&nbsp;na&nbsp;to, co&nbsp;bude vyžadovat vaše budoucí povolání, a&nbsp;počínejte si&nbsp;ve&nbsp;všem, jako kdybyste byl ve&nbsp;svém vlastním domě. Budete si&nbsp;tu&nbsp;muset asi zvykat na&nbsp;jednoduchost. Míváme tady a&nbsp;ve městě málo návštěv a&nbsp;sami se&nbsp;na&nbsp;ně&nbsp;rovněž příliš nevydáváme. Matyldu vychovává paní sama. Na&nbsp;vychovatelky jsme neměli štěstí. Vzdali jsme se&nbsp;proto snahy najít Matyldě nějakou společnici. Matylda je&nbsp;u&nbsp;matky, občas se&nbsp;setkává s&nbsp;děvčaty svého věku a&nbsp;leckdy je&nbsp;u&nbsp;debat a&nbsp;na procházkách s&nbsp;dvěma staršími hodnými a&nbsp;milými dívkami. Jinak je&nbsp;uprostřed svého vzdělávání a&nbsp;čas tráví učením. Jak je&nbsp;to&nbsp;s&nbsp;chlapcem, to&nbsp;uvidíte sám. Řekli nám, že&nbsp;jste ve&nbsp;městě žil hodně v&nbsp;ústraní, proto jsme měli za&nbsp;to, že&nbsp;u&nbsp;nás nebudete zrovna příliš postrádat lidskou společnost. Zabývám se&nbsp;několika vědeckými tématy, a&nbsp;pokud by&nbsp;vám debata o&nbsp;nich, jestliže se&nbsp;nad nimi sejdeme, nebyla nepříjemná, považujte mě&nbsp;tady za&nbsp;někoho jako za&nbsp;vašeho staršího bratra, a&nbsp;nejenom v&nbsp;tomhle, ale i&nbsp;ve všem ostatním.‘</span></p>
          <p class="chunk" data-nb-ref-number="30" data-nb-words="31" data-nb-chars="175"><span class="idea" data-nb-ref-number="30" id="idea30" data-nb-words="31" data-nb-chars="175">‚Vaše laskavost mě&nbsp;velice zahanbuje,‘ odpověděl jsem mu, ‚a teprve teď vidím, jak velký je&nbsp;úkol, který u&nbsp;vás budu mít. Nevím, jestli mu&nbsp;budu moci dostát třeba i&nbsp;jen nepatrně.‘</span></p>
          <p class="chunk" data-nb-ref-number="31" data-nb-words="13" data-nb-chars="72"><span class="idea" data-nb-ref-number="31" id="idea31" data-nb-words="13" data-nb-chars="72">‚To snad nebude pro vás tak těžké, abyste mu&nbsp;dostál,‘ opáčil domácí pán.</span></p>
          <p class="chunk" data-nb-ref-number="32" data-nb-words="8" data-nb-chars="46"><span class="idea" data-nb-ref-number="32" id="idea32" data-nb-words="8" data-nb-chars="46">‚A když mu&nbsp;přesto nedostojím?‘ zeptal jsem se.</span></p>
          <p class="chunk" data-nb-ref-number="33" data-nb-words="17" data-nb-chars="94"><span class="idea" data-nb-ref-number="33" id="idea33" data-nb-words="17" data-nb-chars="94">‚Pak asi budeme tak upřímní, abychom vám to&nbsp;řekli a&nbsp;mohlo se&nbsp;podle toho jednat,‘ odpověděl mi.</span></p>
          <p class="chunk" data-nb-ref-number="34" data-nb-words="75" data-nb-chars="437"><span class="idea" data-nb-ref-number="34" id="idea34" data-nb-words="75" data-nb-chars="437">‚Tím se&nbsp;mi&nbsp;u&nbsp;srdce velice ulevilo,‘ opáčil jsem, ‚protože takhle nikdy nemůže povstat jakákoliv nedůvěra. Dosud jsem žil jenom ve&nbsp;dvou rodinách, v&nbsp;rodině své matky&nbsp;– otec totiž zemřel, když jsem byl ještě velice mladý&nbsp;– a&nbsp;v&nbsp;rodině jednoho důstojného starého správního úředníka, v&nbsp;jehož domě jsem byl na&nbsp;stravu a&nbsp;na bytě, když jsem chodil do&nbsp;latinských škol. První rodina je&nbsp;mi&nbsp;tak jako každému člověku nezapomenutelná a&nbsp;ta druhá rovněž.‘</span></p>
          <p class="chunk" data-nb-ref-number="35" data-nb-words="48" data-nb-chars="287"><span class="idea" data-nb-ref-number="35" id="idea35" data-nb-words="48" data-nb-chars="287">‚Možná taková bude i&nbsp;ta naše,‘ řekl, ‚teď dovolte, abych vám ukázal dům a&nbsp;všechno, co&nbsp;k&nbsp;němu patří, abyste znal místo, kde nejspíš budete nějakou chvilku žít. Anebo pokud hodláte dělat něco jiného, dělejte to. Ke&nbsp;mně máte dveře vždycky otevřené, neohlašujte se&nbsp;předem a&nbsp;nemusíte klepat.‘</span></p>
          <p class="chunk" data-nb-ref-number="36" data-nb-words="22" data-nb-chars="120"><span class="idea" data-nb-ref-number="36" id="idea36" data-nb-words="22" data-nb-chars="120">Když to&nbsp;řekl, naše rozmluva byla u&nbsp;konce, vstali jsme, rozloučili se, pán mi&nbsp;přátelsky podal ruku a&nbsp;vyšel jsem z&nbsp;pokoje.</span></p>
          <p class="chunk" data-nb-ref-number="37" data-nb-words="513" data-nb-chars="3043"><span class="idea" data-nb-ref-number="37" id="idea37" data-nb-words="513" data-nb-chars="3043">Oblékl jsem si&nbsp;své obvyklé šaty a&nbsp;dal jsem se&nbsp;zeptat, jestli má&nbsp;Alfréd čas, aby šel se&nbsp;mnou a&nbsp;ukázal mi&nbsp;něco z&nbsp;domu a&nbsp;ze zahrady. Dostalo se&nbsp;mi&nbsp;odpovědi, že&nbsp;Alfréd hned přijde a&nbsp;že má&nbsp;času habaděj. Matka sama ke&nbsp;mně chlapce dovedla a&nbsp;přivedla i&nbsp;jednoho sloužícího, ten měl s&nbsp;sebou svazek klíčů a&nbsp;dostal pokyn, aby mi&nbsp;ukázal místnosti v&nbsp;domě. Sloužící byl starý člověk a&nbsp;zřejmě měl dohled nad ostatním služebnictvem. Matka hned zase odešla. Prohodil jsem s&nbsp;chlapcem několik přátelských slov; vypadal na&nbsp;něco přes sedm let, a&nbsp;to, co&nbsp;jsem řekl, nenuceně, a&nbsp;jak mi&nbsp;připadalo, bezelstně po&nbsp;mně zopakoval. Pak jsme si&nbsp;šli prohlédnout místnosti v&nbsp;domě. Budova nebyla stará, nebyl to&nbsp;žádný zámek a&nbsp;vystavěli ji&nbsp;tak asi v&nbsp;sedmnáctém století. Skládala se&nbsp;ze&nbsp;dvou křídel, která tvořila pravý úhel a&nbsp;obklopovala písčité prostranství. Příjezd byl z&nbsp;opačné strany, proto se&nbsp;to&nbsp;písčité prostranství, na&nbsp;němž byly květinové záhony, podobalo spíše nějaké zahradě a&nbsp;hřišti pro děti než příjezdu. Byly na&nbsp;něm, a&nbsp;to na&nbsp;zdech domu, upevněny rovněž plátěné přístřešky, které se&nbsp;tu&nbsp;rozkládaly proti slunci. Dům měl přízemí a&nbsp;jedno poschodí. Oběma po&nbsp;celé délce vedla široká chodba, z&nbsp;níž se&nbsp;chodilo do&nbsp;pokojů. Stěny chodby byly sněhobílé, vyzdobené štukaturou, okna opatřená krásnou mříží a&nbsp;hnědé dveře do&nbsp;pokojů se&nbsp;jen jen leskly, jak byly navoskované. Na&nbsp;mnoha místech v&nbsp;chodbě visely olejomalby. Nebyly nijak vynikající, ale ani zdaleka ne&nbsp;tak špatné, jak obyčejně bývají podobné olejomalby na&nbsp;chodbách a&nbsp;na schodištích. Věci, které byly na&nbsp;nich zpodobeny, točily se&nbsp;v&nbsp;kruhu dost těsném: krajiny s&nbsp;výhledem na&nbsp;okolí anebo na&nbsp;pozoruhodné budovy, zvířata&nbsp;– především psi s&nbsp;loveckými potřebami&nbsp;–, kuchyňské nádobí anebo interiér pokojů a&nbsp;jiných místností. Starý sloužící odemkl nejednu jizbu, která se&nbsp;nepoužívala; v&nbsp;domě jich totiž bylo více, než v&nbsp;kolika současní obyvatelé bydleli. Byla tu&nbsp;veliká síň s&nbsp;velice krásným nábytkem a&nbsp;zařízením a&nbsp;v&nbsp;ní, bylo-li to&nbsp;nutné, přijímali se&nbsp;početní hosté, pak tu&nbsp;byly další pokoje k&nbsp;rozmanitému použití, mezi nimi velice prostorný pokoj s&nbsp;knihami a&nbsp;pokoje pro hosty. Všechno to&nbsp;bylo krásně zařízené a&nbsp;udržovalo se&nbsp;v&nbsp;čistotě a&nbsp;v&nbsp;pořádku. Když jsme uviděli celý dům, řekl Alfréd, že&nbsp;Raimund, onen starý sloužící, už&nbsp;není potřeba, zahradu že&nbsp;mi&nbsp;ukáže už&nbsp;sám. Souhlasil jsem s&nbsp;tím, propustil starého sloužícího a&nbsp;vyšel s&nbsp;Alfrédem ven. Do&nbsp;přízemí, kde byla kuchyně, pokoje pro čeleď a&nbsp;podobně, jsme nezavítali. Stáje a&nbsp;úschovna pro vozy byly stranou domu ve&nbsp;vlastních budovách. Když jsme vyšli ven, objevilo se&nbsp;velice krásné travnaté prostranství, které protínaly rozmanité uměle založené pěšiny. Na&nbsp;tom prostranství v&nbsp;dosti značných odstupech byly rozložité stromy. Ke&nbsp;každému vedla pěšina a&nbsp;téměř pod každým byla lavička anebo sedátko. Alfréd mě&nbsp;dovedl k&nbsp;většině z&nbsp;nich a&nbsp;vyjmenoval mi&nbsp;je. Potěšil mě&nbsp;ten příznak paměti a&nbsp;pozornosti. Alfréd mi&nbsp;také vyprávěl, co&nbsp;dělali tu&nbsp;pod tím, tu&nbsp;pod oním stromem a&nbsp;jak si&nbsp;hráli. Ty&nbsp;stromy byly duby, lípy, jilmy a&nbsp;velký počet hodně velkých rušní. Tenhle les měl v&nbsp;sobě cosi velice půvabného.</span></p>
          <p class="chunk" data-nb-ref-number="38" data-nb-words="43" data-nb-chars="237"><span class="idea" data-nb-ref-number="38" id="idea38" data-nb-words="43" data-nb-chars="237">‚Nesmím chodit sám k&nbsp;rybníku,‘ řekl Alfréd, ‚protože bych do&nbsp;něho mohl snadno spadnout, a&nbsp;já tam také nechodím; ale protože jsi dneska se&nbsp;mnou, mohli bychom k&nbsp;němu zajít. Pojď se&nbsp;mnou, mám s&nbsp;sebou chléb, budeme ho&nbsp;sypat kachnám a&nbsp;rybám.‘</span></p>
          <p class="chunk" data-nb-ref-number="39" data-nb-words="151" data-nb-chars="892"><span class="idea" data-nb-ref-number="39" id="idea39" data-nb-words="151" data-nb-chars="892">Popadl mě&nbsp;za&nbsp;ruku a&nbsp;já se&nbsp;dal od&nbsp;něho vést. Protáhl mě&nbsp;drobným křoviskem k&nbsp;průměrně velkému rybníku, který byl pozoruhodný tím, že&nbsp;na&nbsp;něm v&nbsp;nepatrných vzdálenostech od&nbsp;sebe byly umístěny dřevěné chatičky, určené k&nbsp;tomu, aby v&nbsp;nich hnízdily divoké kachny. Což se&nbsp;také hojně dělo. Léto ještě příliš nepokročilo a&nbsp;viděli jsme ještě nejednu matku se&nbsp;svými téměř již dospělými, ale doposud letu neschopnými mláďaty, jak plovou po&nbsp;hladině sem a&nbsp;tam. Na&nbsp;březích byla rozmanitě rozmístěna prkénka s&nbsp;krmením. Ve&nbsp;vodě se&nbsp;pohybovalo velké množství těžkopádných kaprů. Alfréd vyňal z&nbsp;kapsy bílý chléb, rozlámal ho&nbsp;na&nbsp;kousíčky, házel jeden po&nbsp;druhém do&nbsp;vody a&nbsp;radoval se, když po&nbsp;nich chňapaly kachny a&nbsp;i nejedna neobratná tlamička některého kapra. Vypadalo to, že&nbsp;mě&nbsp;dovedl k&nbsp;rybníku hlavně kvůli tomu. Když s&nbsp;chlebem skončil, šli jsme dál. Alfréd řekl: ‚Jestli chceš vidět i&nbsp;zahradu, já&nbsp;těm tam dovedu.‘</span></p>
          <p class="chunk" data-nb-ref-number="40" data-nb-words="8" data-nb-chars="46"><span class="idea" data-nb-ref-number="40" id="idea40" data-nb-words="8" data-nb-chars="46">‚Ano, chtěl bych ji&nbsp;vidět,‘ odpověděl jsem mu.</span></p>
          <p class="chunk" data-nb-ref-number="41" data-nb-words="352" data-nb-chars="2047"><span class="idea" data-nb-ref-number="41" id="idea41" data-nb-words="352" data-nb-chars="2047">Vyvlekl mě&nbsp;z&nbsp;křoviska, dali jsme se&nbsp;na&nbsp;opačnou stranu domu, tam byla mříží obehnaná velká zahrada a&nbsp;vraty jsme do&nbsp;ní&nbsp;vešli. Přivítaly nás květiny, zelenina, zakrslé i&nbsp;laťové ovoce. V&nbsp;dálce jsem uviděl tyčit se&nbsp;i&nbsp;větší a&nbsp;nejspíše navýsost ušlechtilé ovocné stromy. Že&nbsp;se&nbsp;mi&nbsp;zahrada líbí o&nbsp;hodně více než rybník, to&nbsp;jsem Alfrédovi neříkal, on&nbsp;to&nbsp;ani vědět nemusel. Květiny, jaké se&nbsp;v&nbsp;zahradách obvykle vyskytují, pěstovaly se&nbsp;tu&nbsp;velice krásně. Nejenže měly své místo, které se&nbsp;k&nbsp;nim nadmíru hodilo, byly i&nbsp;sestaveny do&nbsp;celku nadmíru sličného. Co&nbsp;do&nbsp;zeleniny jsem podle mého mínění viděl ty&nbsp;nejlepší druhy, jaké se&nbsp;najdou vždy pouze v&nbsp;obchodech ve&nbsp;městě. Mezi nimi rostlo zakrslé ovoce. Ve&nbsp;sklenících byly květiny, ale i&nbsp;ovoce. Velice dlouhá ulička, nad níž se&nbsp;klenulo víno, dovedla nás do&nbsp;ovocné zahrady. Stromy tu&nbsp;rostly ve&nbsp;slušných vzdálenostech od&nbsp;sebe, byly dobře zachovalé, pod sebou měly trávu a&nbsp;i tady vedly zase pěšiny od&nbsp;jednoho ke&nbsp;druhému. Na&nbsp;pravé straně tuhle část zahrady ohraničovaly husté lískové keře. Prošli jsme jimi po&nbsp;jakési stezce. Na&nbsp;druhé straně jsme narazili na&nbsp;volné prostranství a&nbsp;na něm stál dost velký zahradní domek. Byl zděný, měl vysoká okna, střechu z&nbsp;tašek a&nbsp;tvarem to&nbsp;byl šestiúhelník. Celé vnější stěny tohohle domku pokrývaly růže. Na&nbsp;zdech byly upevněny latě a&nbsp;k&nbsp;nim byly přivázané větvičky růží. Růže byly v&nbsp;hlíně u&nbsp;domu, měly rozličnou velikost a&nbsp;vyvázané byly tak, že&nbsp;pokrývaly celé zdi. Ježto byl právě čas, kdy kvetly růže, a&nbsp;tyhle měly květy mimořádně hojné, vypadalo to&nbsp;tak, že&nbsp;se&nbsp;tu&nbsp;tyčí jakýsi svatostánek z&nbsp;růží a&nbsp;do něho že&nbsp;jsou vsazena okna. Vyskytovaly se&nbsp;tu&nbsp;všechny barvy, od&nbsp;nejtemnější červené, téměř fialkově modré, přes růžově rudou a&nbsp;žlutou až&nbsp;po&nbsp;bílou. Vůně se&nbsp;šířila až&nbsp;do&nbsp;velké dálky. Dlouho jsem stál před tím domkem, a&nbsp;Alfréd stál vedle mne. Kromě růží u&nbsp;zahradního domku byly růžové keříky různě po&nbsp;celém prostranství a&nbsp;stromky růží v&nbsp;záhonech. Ty&nbsp;byly uspořádány podle jakéhosi důmyslného plánu, to&nbsp;se&nbsp;ukázalo, hned jak na&nbsp;ně&nbsp;člověk pohlédl poprvé. Všechny kmínky měly cedulky se&nbsp;jmény.</span></p>
          <p class="chunk" data-nb-ref-number="42" data-nb-words="15" data-nb-chars="85"><span class="idea" data-nb-ref-number="42" id="idea42" data-nb-words="15" data-nb-chars="85">‚To je&nbsp;Růžová zahrada,‘ řekl Alfréd, ‚je tu&nbsp;hodně růží, ale žádná se&nbsp;nesmí utrhnout.‘</span></p>
          <p class="chunk" data-nb-ref-number="43" data-nb-words="13" data-nb-chars="58"><span class="idea" data-nb-ref-number="43" id="idea43" data-nb-words="13" data-nb-chars="58">‚Kdo pěstuje ty&nbsp;růže a&nbsp;kdo se&nbsp;o&nbsp;ně stará?‘ zeptal jsem se.</span></p>
          <p class="chunk" data-nb-ref-number="44" data-nb-words="11" data-nb-chars="68"><span class="idea" data-nb-ref-number="44" id="idea44" data-nb-words="11" data-nb-chars="68">‚Otec a&nbsp;matka,‘ odpověděl mi&nbsp;Alfréd, ‚a musí jim pomáhat zahradník.‘</span></p>
          <p class="chunk" data-nb-ref-number="45" data-nb-words="98" data-nb-chars="590"><span class="idea" data-nb-ref-number="45" id="idea45" data-nb-words="98" data-nb-chars="590">Zašel jsem ke&nbsp;všem růžovým záhonům a&nbsp;poté putoval kolem celého domku. Když jsem si&nbsp;všechno prohlédl, vešli jsme i&nbsp;do domku. Byl vydlážděn mramorem, na&nbsp;něm pak spočívaly rákosové rohože. Uprostřed byl stůl a&nbsp;u&nbsp;stěn lavičky, sedátka na&nbsp;nich byla upletena z&nbsp;rákosu. Domkem vál příjemný chlad; okna, jimiž mohlo svítit dovnitř slunce, musela se&nbsp;chránit dělenými trámky. Když jsme zase vyšli z&nbsp;útrob onoho zahradního domku, zavítali jsme ještě jednou do&nbsp;ovocné zahrady a&nbsp;došli až&nbsp;na&nbsp;její konec. Když jsme prošli zahradní brankou, řekl Alfréd: ‚Tady je&nbsp;zahrady konec, a&nbsp;musíme udělat čelem vzad.‘</span></p>
          <p class="chunk" data-nb-ref-number="46" data-nb-words="22" data-nb-chars="124"><span class="idea" data-nb-ref-number="46" id="idea46" data-nb-words="22" data-nb-chars="124">Což jsme také učinili, znovu jsme došli ke&nbsp;vchodovým vratům, prošli jimi, odebrali se&nbsp;do&nbsp;domu a&nbsp;odvedl jsem Alfréda k&nbsp;matce.</span></p>
          <p class="chunk" data-nb-ref-number="47" data-nb-words="14" data-nb-chars="74"><span class="idea" data-nb-ref-number="47" id="idea47" data-nb-words="14" data-nb-chars="74">To&nbsp;byl dům a&nbsp;zahrada v&nbsp;Lužné Vodě, na&nbsp;usedlosti pána a&nbsp;paní Maklodenových.</span></p>
          <p class="chunk" data-nb-ref-number="48" data-nb-words="195" data-nb-chars="1120"><span class="idea" data-nb-ref-number="48" id="idea48" data-nb-words="195" data-nb-chars="1120">První den proběhl velmi dobře, stejně tak i&nbsp;druhý, třetí a&nbsp;několik dalších. Zabydlel jsem se&nbsp;ve&nbsp;svých dvou pokojích a&nbsp;ticho v&nbsp;kraji mi&nbsp;v&nbsp;mém současném rozpoložení dělalo velice dobře. O&nbsp;Alfrédovo vyučování bylo postaráno tak, že&nbsp;hrabě, jehož dvorce byly poblíž Lužné Vody, a&nbsp;jistý pán z&nbsp;Lužné Vody, jak se&nbsp;teď také říkalo Maklodenovi, věnovali jistou částku a&nbsp;přidali ji&nbsp;učiteli v&nbsp;obci Lužná Voda, s&nbsp;podmínkou, že&nbsp;to&nbsp;místo bude stále zastávat člověk vzdělaný v&nbsp;jistých oborech, a&nbsp;oni měli právo navrhovat, kdo to&nbsp;bude, a&nbsp;ten člověk na&nbsp;sebe vezme závazek, že&nbsp;bude děti rodiny pána z&nbsp;Lužné Vody a&nbsp;děti správce dvorů vyučovat u&nbsp;nich doma, za&nbsp;to&nbsp;se&nbsp;ovšem platilo zvlášť. Škola a&nbsp;kostel v&nbsp;Lužné Vodě byly od&nbsp;panského domu na&nbsp;necelou půlhodinu cesty pěšky. Učitel přicházel každé odpoledne a&nbsp;nějakou dobu pobyl u&nbsp;Alfréda. Matyldu vyučoval už&nbsp;pouze zřídkakdy. Pro Alfréda jsem měl zařídit podobné lekce, což jsem také učinil, po&nbsp;domluvě s&nbsp;učitelem, což byl skromný a&nbsp;ne nevzdělaný mladý člověk. Vyhradil jsem si&nbsp;pro sebe vyučování v&nbsp;jistých věcech, teď především vyučování jazykům. Tak se&nbsp;celá věc uvedla do&nbsp;chodu a&nbsp;tak běžela.</span></p>
          <p class="chunk" data-nb-ref-number="49" data-nb-words="523" data-nb-chars="3081"><span class="idea" data-nb-ref-number="49" id="idea49" data-nb-words="523" data-nb-chars="3081">Život v&nbsp;Lužné Vodě byl vpravdě velice prostý. Vstávalo se&nbsp;s&nbsp;ranním sluncem, lidé se&nbsp;sešli v&nbsp;jídelně na&nbsp;snídani, po&nbsp;níž se&nbsp;chvíli trochu rozmlouvalo, a&nbsp;pak všichni šli za&nbsp;svými záležitostmi. Děti musely dělat úkoly, těch dostávala zvláště Matylda hodně od&nbsp;matky v&nbsp;několika oborech. Otec šel do&nbsp;svého pokoje, četl, psal anebo se&nbsp;poohlížel po&nbsp;zahradě anebo po&nbsp;svém malém pozemku, který patřil k&nbsp;domu. Já&nbsp;jsem se&nbsp;dílem zabýval ve&nbsp;svém příbytku pracemi, s&nbsp;nimiž jsem začal ještě ve&nbsp;městě a&nbsp;tady jsem v&nbsp;nich pokračoval, dílem jsem byl v&nbsp;pokoji u&nbsp;Alfréda a&nbsp;řídil, co&nbsp;má&nbsp;udělat, a&nbsp;dohlížel na&nbsp;všechno. Matka mi&nbsp;byla v&nbsp;tom oporou a&nbsp;pokládala za&nbsp;svou povinnost být u&nbsp;Alfréda ještě víc než já. Poledne nás opět shromáždilo v&nbsp;jídelně, odpoledne byly hodiny učení a&nbsp;zbytek dne se&nbsp;využíval k&nbsp;rozhovorům, k&nbsp;procházkám, k&nbsp;pobývání na&nbsp;zahradě anebo, zvláště když bylo deštivo, ke&nbsp;společnému čtení té&nbsp;nebo oné knihy. Co&nbsp;se&nbsp;mohlo udělat pod širým nebem, odbývalo se&nbsp;tam raději než v&nbsp;pokojích. Zvláště se&nbsp;k&nbsp;tomu hodilo pobývání pod plátěným přístřeškem u&nbsp;domu, ten měla matka nad jiné ráda. Po&nbsp;celé hodiny se&nbsp;na&nbsp;tomhle prostranství zabývala takovou a&nbsp;onakou ženskou prací a&nbsp;děti svým psaním anebo knihami. Tak tomu bylo, zejména když dopolední slunce už&nbsp;kořenilo povětří, přesto však doposud nemělo sílu rozpalovat zdi a&nbsp;pobývání u&nbsp;nich znechutit. A&nbsp;také se&nbsp;používaly rozmanité lavičky na&nbsp;travnatém prostranství, k&nbsp;nimž se&nbsp;přistavil stůl, i&nbsp;vnitřek domu s&nbsp;růžemi. Občas jsme se&nbsp;domluvili na&nbsp;delších procházkách. V&nbsp;takových dnech žádné učební hodiny nebyly, stanovila se&nbsp;doba, kdy se&nbsp;mělo vyrazit, všichni museli být zchystáni a&nbsp;vydali jsme se&nbsp;na&nbsp;cestu, když se&nbsp;ozval příslušný úder zvonu. Zašli jsme občas na&nbsp;nějakou horu, do&nbsp;lesa anebo jsme putovali krásnou, milou krajinou. Někdy jsme se&nbsp;vydali i&nbsp;do některé osady. Kolem domu byly v&nbsp;nepatrných vzdálenostech rozsety usedlosti rodin, s&nbsp;nimiž se&nbsp;obyvatelé Lužné Vody stýkali. Často přijel k&nbsp;našemu domu nějaký ten kočár, často ten náš vyjel do&nbsp;sousedství. Děti se&nbsp;srocovaly do&nbsp;pospolitého houfu a&nbsp;starší se&nbsp;scházeli. Alfrédova matka ráda viděla, jak mi&nbsp;řekla, když některá Matyldina přítelkyně u&nbsp;její dcery pobyla delší dobu, nikdy se&nbsp;však neodhodlala dceru poslat na&nbsp;návštěvu k&nbsp;jiným lidem. Nechtěla být od&nbsp;ní&nbsp;odloučena. Ani Matylda, tvrdila, necítila by&nbsp;se&nbsp;dobře, kdyby byla od&nbsp;ní&nbsp;daleko. Z&nbsp;umění se&nbsp;při vzájemných návštěvách provozovala především hudba. Pěstoval se&nbsp;zpěv, klavír a&nbsp;do kvartet ještě i&nbsp;housle. Alfrédův otec byl podle mého názoru v&nbsp;houslích mistrem. My&nbsp;podobným produkcím naslouchali. My, kteří jsme zrovna neměli co&nbsp;dělat, velmi rádi jsme se&nbsp;i&nbsp;dívali, když děti hopsaly po&nbsp;travnatém prostranství a&nbsp;vesele si&nbsp;hrály. Při tom všem však Alfrédova matka obstarávala i&nbsp;svou rozsáhlou domácnost. Vydávala sloužícím a&nbsp;děvečkám, co&nbsp;bylo v&nbsp;domě potřeba, starala se&nbsp;o&nbsp;vhodné a&nbsp;účelné využití toho všeho, řídila nákupy a&nbsp;vydávala pokyny k&nbsp;těm a&nbsp;k&nbsp;oněm pracím. Oděv domácího pána, paní i&nbsp;dětí byl výtečný, ale také velice prostý a&nbsp;úhledný. Po&nbsp;jídle se&nbsp;často ještě hodnou chvíli sedělo a&nbsp;rozmlouvalo u&nbsp;stolu a&nbsp;pak se&nbsp;každý uchýlil do&nbsp;svého pokoje.</span></p>
          <p class="chunk" data-nb-ref-number="50" data-nb-words="57" data-nb-chars="327"><span class="idea" data-nb-ref-number="50" id="idea50" data-nb-words="57" data-nb-chars="327">Tak uplynul jistý čas a&nbsp;pomalu nadcházel podzim. Víc a&nbsp;víc jsem přivykal životu v&nbsp;domě a&nbsp;cítil se&nbsp;den ze&nbsp;dne lépe. Jednali se&nbsp;mnou navýsost laskavě. Cokoliv jsem potřeboval, bylo vždycky tady, ještě než se&nbsp;taková potřeba zřetelně projevila. Ale neobjevovalo se&nbsp;jenom to, co&nbsp;jsem potřeboval, nýbrž i&nbsp;to, čím se&nbsp;dá&nbsp;život ozdobit.</span></p>
          <p class="chunk" data-nb-ref-number="51" data-nb-words="281" data-nb-chars="1630"><span class="idea" data-nb-ref-number="51" id="idea51" data-nb-words="281" data-nb-chars="1630">Stavěli mi&nbsp;do&nbsp;pokoje ve&nbsp;vázách květiny, které jsem měl rád, čas od&nbsp;času se&nbsp;tu&nbsp;vyskytla kniha, nové kreslicí náčiní, a&nbsp;když jsem tu&nbsp;jednou několik dnů nebyl, poté co&nbsp;jsem se&nbsp;vrátil, uviděl jsem, že&nbsp;mám příbytek vyšňořen barvami, které jsem nadmíru chválil v&nbsp;jednom sousedním zámku, kam jsme zavítali. Na&nbsp;procházkách se&nbsp;ke&nbsp;mně často přidával Alfrédův otec, šli jsme odloučeni od&nbsp;ostatních a&nbsp;vedli jsme debaty, které mi&nbsp;v&nbsp;tom, co&nbsp;říkal on, připadaly nad jiné obsažné. Stejně tak Alfrédova matka se&nbsp;mnou docela ráda rozmlouvala. Kdykoliv jsem byl v&nbsp;Alfrédově pokoji, který přiléhal k&nbsp;jejímu, častokrát přišla dovnitř a&nbsp;hovořila se&nbsp;mnou, anebo mi&nbsp;dovolila vejít k&nbsp;ní do&nbsp;pokoje, vybídla mě, ať&nbsp;si&nbsp;sednu, a&nbsp;rozmlouvala se&nbsp;mnou. Vypověděl jsem jí&nbsp;postupně všechno, jak je&nbsp;to&nbsp;s&nbsp;mou rodinou, za­uja­tě poslouchala a&nbsp;řekla leccos, co&nbsp;se&nbsp;mi&nbsp;ukládalo navýsost blaživě do&nbsp;duše. Alfréd ke&nbsp;mně lnul hned od&nbsp;prvního dne a&nbsp;tahle náklonnost rostla. Alfréd neměl nitro pokřivené. Tělesně byl nadmíru zdráv a&nbsp;to mělo vliv i&nbsp;na jeho ducha, který nadto zásluhou jeho nejbližších obklopovala uměřenost a&nbsp;klid. Učil se&nbsp;velice bedlivě a&nbsp;učil se&nbsp;snadno a&nbsp;dobře, byl poslušný a&nbsp;opravdový. Záhy jsem k&nbsp;němu přilnul. Ještě než nadešla zima, žádal, ať&nbsp;smí bydlet ne&nbsp;už&nbsp;vedle matky, nýbrž vedle mne, není přece už&nbsp;malý kluk, aby věčně matku potřeboval, a&nbsp;už brzy se&nbsp;postaví po&nbsp;bok mužům. Na&nbsp;mou prosbu se&nbsp;k&nbsp;tomu svolilo, dostal pokoj vedle mne, a&nbsp;sloužící, který až&nbsp;doposud měl vyřizovat krom jiného hlavně mé&nbsp;příkazy, byl nám přidělen oběma společně. Alfrédova tělesná schrána se&nbsp;i&nbsp;dost čile vyvíjela, v&nbsp;létě vyrostl, hlava mu&nbsp;zesouměrněla, pohled se&nbsp;zvýraznil.</span></p>
          <p class="chunk" data-nb-ref-number="52" data-nb-words="135" data-nb-chars="754"><span class="idea" data-nb-ref-number="52" id="idea52" data-nb-words="135" data-nb-chars="754">Tak skončil podzim, a&nbsp;když už&nbsp;ráno co&nbsp;ráno ležela na&nbsp;lukách jinovatka, přesídlili jsme do&nbsp;města. Tady se&nbsp;leccos změnilo. Alfréd a&nbsp;já jsme bydleli znovu vedle sebe; ale namísto oblohy a&nbsp;hor a&nbsp;zelených stromů nahlížely k&nbsp;nám okny domy a&nbsp;zdi. Ježto jsem dříve žil ve&nbsp;městě, byl jsem na&nbsp;něco takového zvyklý a&nbsp;Alfréd si&nbsp;toho příliš nevšímal. Zaměstnávalo se&nbsp;více učitelů ve&nbsp;více oborech a&nbsp;hodiny byly sevřenější než na&nbsp;venkově. Také jsme přicházeli do&nbsp;styku s&nbsp;více lidmi a&nbsp;účinky se&nbsp;zmnožovaly. Ale ani tady se&nbsp;mnou nejednali o&nbsp;nic hůře než na&nbsp;venkově. Zvolna už&nbsp;mě&nbsp;považovali za&nbsp;člena rodiny a&nbsp;všechno, co&nbsp;patřilo vespolek celé rodině, připadlo i&nbsp;mně. Alfrédova matka se&nbsp;mi&nbsp;starala o&nbsp;domácí záležitosti a&nbsp;pouze pořizování šatů, knih a&nbsp;podobně bylo mou věcí.</span></p>
          <p class="chunk" data-nb-ref-number="53" data-nb-words="634" data-nb-chars="3646"><span class="idea" data-nb-ref-number="53" id="idea53" data-nb-words="634" data-nb-chars="3646">Sotva zavály první jarní větříky, vydali jsme se&nbsp;znovu do&nbsp;Lužné Vody. Matylda, Alfréd a&nbsp;já jsme seděli v&nbsp;jednom kočáře, otec a&nbsp;matka ve&nbsp;druhém. Alfréd se&nbsp;ode mne nechtěl odloučit a&nbsp;chtěl sedět vedle mne. Muselo se&nbsp;to&nbsp;tedy zařídit tak, aby Matylda seděla naproti nám. Když jsem přišel do&nbsp;oné rodiny, nebylo jí&nbsp;ještě čtrnáct let. Teď už&nbsp;jí&nbsp;táhlo na&nbsp;patnáct. Za&nbsp;poslední rok hodně vyrostla, takže teď byla velká jako dospělé děvče. Postavu měla navýsost štíhlou, ale velice pohlednou. Často ji&nbsp;oblékali do&nbsp;tmavého, protože to&nbsp;jí&nbsp;velice slušelo. Když si&nbsp;vyšla v&nbsp;tmavomodrých anebo v&nbsp;karafiátově hnědých šatech a&nbsp;nahoře oděv vroubila krásná bílá barva, sálal z&nbsp;ní půvab, který jako kdyby říkal, že&nbsp;všechno je&nbsp;tak, jak být má. Líce měla navýsost svěží, jemně ruměné a&nbsp;teď poněkud protáhlé, ústa téměř růžově rudá, veliké oči zářivě černé a&nbsp;z&nbsp;jemného čela jí&nbsp;ubíhaly vzad nelomeně hnědé vlasy. Matka ji&nbsp;nade všechno milovala, téměř ji&nbsp;od&nbsp;sebe nepustila, rozmlouvala s&nbsp;ní, chodila s&nbsp;ní na&nbsp;procházky, na&nbsp;venkově ji&nbsp;sama učila a&nbsp;ve městě byla u&nbsp;každé hodiny, kdy dceru vyučoval ten nebo onen cizí učitel. Jen se&nbsp;mnou a&nbsp;s&nbsp;Alfrédem se&nbsp;minulé léto Matylda směla procházet často po&nbsp;zahradě na&nbsp;růžovém prostranství, ba&nbsp;i&nbsp;po kraji. To&nbsp;jsem chodil s&nbsp;oběma dětmi, vyptával se&nbsp;jich, vyprávěl jim, dával si&nbsp;sám klást otázky a&nbsp;dával si&nbsp;vyprávět. Alfréd mě&nbsp;valnou většinou držel za&nbsp;ruku anebo se&nbsp;na&nbsp;mne pokoušel všelijak zavěsit, a&nbsp;dokonce za&nbsp;pomoci hůlky s&nbsp;rukojetí, kterou si&nbsp;vyřezal podle nějaké knihy. Matylda si&nbsp;vykračovala vedle nás. Měl jsem pokyn dbát, aby nedělala žádné prudké pohyby, protože ty&nbsp;pro takové děvče nejsou slušné a&nbsp;mohly by&nbsp;uškodit jejímu zdraví, a&nbsp;aby se&nbsp;neocitla v&nbsp;bažinaté anebo nečisté končině a&nbsp;nezašpinila si&nbsp;střevíce anebo šaty; byla totiž vždycky jako ze&nbsp;škatulky. Šaty musela mít neustále bez jediné poskvrny, zuby, ruce naprosto čisté a&nbsp;hlavu a&nbsp;vlasy den co&nbsp;den upravovali tak výtečně, že&nbsp;nemohla povstat jediná vada. Ukazoval jsem dětem hory, které se&nbsp;daly vidět, a&nbsp;řekl jim, jak se&nbsp;jmenují, učil jsem je&nbsp;znát stromy, keře a&nbsp;i leckterou luční rostlinu, sbíral jsem jim kamínky, hlemýždí ulity, mušle a&nbsp;vykládal jim o&nbsp;tom, jak zvířata hospodaří, i&nbsp;taková, která jsou veliká a&nbsp;silná a&nbsp;žijí v&nbsp;dalekých lesích, a&nbsp;dokonce v&nbsp;pouštích. Alfréd měl velmi rád ptáky, to, jak žijí a&nbsp;co dělají, zejména jak zpívají. Měl radost, když podle letu poznal, o&nbsp;jakého ptáka jde, a&nbsp;když v&nbsp;křoví anebo v&nbsp;lese zazněly jejich hlasy, dokázal vyjmenovat, který zpěvný pták se&nbsp;to&nbsp;ozývá. Naučil tohle všechno trochu i&nbsp;Matyldu a&nbsp;u&nbsp;každého zvuku se&nbsp;jí&nbsp;ptal, odkud že&nbsp;pochází. Nikdy jsem neporušil matčiny předpisy a&nbsp;Matylda díky těmhle procházkám nabývala na&nbsp;kráse zevnějšku a&nbsp;na zdraví. Matka ji&nbsp;už&nbsp;v&nbsp;létě a&nbsp;na podzim nechávala chodit s&nbsp;námi a&nbsp;teď jí&nbsp;dovolovala s&nbsp;námi i&nbsp;jezdit. Dva dny Matylda seděla naproti nám. Zrána a&nbsp;o&nbsp;večerech bylo ještě dost chladno. Měl jsem na&nbsp;sobě kabát a&nbsp;Alfréd byl ve&nbsp;svrchníku zapnutém až&nbsp;ke&nbsp;krku. Matylda přes své tmavé vlněné šaty, z&nbsp;nichž nevyčuhovaly ani špičky bot, měla kabátek, který jí&nbsp;zahaloval celou vrchní polovinu těla až&nbsp;po&nbsp;bradu, na&nbsp;hlavě měla teplý klobouk s&nbsp;podstatnou podšívkou, jeho širé poddajné okraje se&nbsp;ohýbaly dolů, takže jí&nbsp;nebyly vidět než takřka pouze líce, které tím březnovým vzduchem byly ještě ruměnější, a&nbsp;zářivé oči. Probírali jsme, co&nbsp;hodláme podnikat příští léto. Ale hlavně jsme se&nbsp;v&nbsp;našich debatách zabývali vším tím, co&nbsp;jsme zahlédli na&nbsp;cestě nebo někde poblíž, pojmenovávali jsme to&nbsp;a&nbsp;mluvili o&nbsp;tom. Tak jsme za&nbsp;jasného a&nbsp;průzračného březnového povětří dorazili do&nbsp;Lužné Vody. Stromy před okny doposud neměly listí, zahrada byla pustá a&nbsp;pole nebyla ještě zelená, vyjma těch, kde rostly ozimy.</span></p>
          <p class="chunk" data-nb-ref-number="54" data-nb-words="114" data-nb-chars="694"><span class="idea" data-nb-ref-number="54" id="idea54" data-nb-words="114" data-nb-chars="694">Ačkoliv bylo venku hodně nehostinné počasí, pokud se&nbsp;pomine navýsost přívětivá modrá obloha, v&nbsp;domě bylo velice útulno. Všechno bylo dočista vycíděno a&nbsp;zchystáno, aby se&nbsp;kdokoliv mohl ubytovat. Pokoje se&nbsp;jen leskly, okna se&nbsp;blyštěla jak zrcadlo, záclonami svítilo dovnitř jasné ranní slunce a&nbsp;v&nbsp;krbech hořel příjemný oheň. Mé&nbsp;dvě jizby se&nbsp;rozrostly o&nbsp;velice milý rohový pokojík a&nbsp;v&nbsp;bytě mi&nbsp;rozestavili krásnější a&nbsp;pohodlnější nábytek. Zařídil jsem se&nbsp;tak, aby dveře od&nbsp;mého bytu do&nbsp;Alfrédova pokoje byly stále dokořán a&nbsp;tak oba příbytky tvořily jeden a&nbsp;abych žil takříkajíc vedle mladšího bratra. Pokud jsem hodlal pracovat na&nbsp;něčem, u&nbsp;čeho by&nbsp;mě&nbsp;cokoliv rušilo, odešel jsem do&nbsp;rohového pokoje.</span></p>
          <p class="chunk" data-nb-ref-number="55" data-nb-words="114" data-nb-chars="644"><span class="idea" data-nb-ref-number="55" id="idea55" data-nb-words="114" data-nb-chars="644">Život ve&nbsp;venkovském domě započal teď zase jako v&nbsp;minulém létě. I&nbsp;když dosud na&nbsp;stromech nebylo listí, zeleň se&nbsp;na&nbsp;lukách objevovala jen skrovně a&nbsp;na polích k&nbsp;letní úrodě ležela dosud jen holá hrouda, přesto jsme se&nbsp;mnohdy vydávali na&nbsp;procházky. Alfréd a&nbsp;já jsme chodívali denně, i&nbsp;za pošmourného počasí, pouze tehdy ne, když se&nbsp;z&nbsp;oblohy lil prudký déšť. Pokud po&nbsp;jasném ránu, kdy jsme vídali zem a&nbsp;střechy ještě bílé, nastal průzračný den a&nbsp;cesty byly suché, šla s&nbsp;námi Matylda, a&nbsp;vedli jsme ji&nbsp;na&nbsp;vršky anebo na&nbsp;pláně, kde jsme krátce předtím zaslechli třeba překrásné trylky skřivanů. Tihle pěvci spolu s&nbsp;námi jediní obývali už&nbsp;tuhle končinu.</span></p>
          <p class="chunk" data-nb-ref-number="56" data-nb-words="103" data-nb-chars="630"><span class="idea" data-nb-ref-number="56" id="idea56" data-nb-words="103" data-nb-chars="630">Běli na&nbsp;polích a&nbsp;na lukách bylo stále méně a&nbsp;méně, slunce žhnulo vydatněji, oheň v&nbsp;krbech už&nbsp;nebyl potřeba, luka nabývala na&nbsp;zeleni, stromy na&nbsp;pupenech a&nbsp;na větvích laťkových broskví se&nbsp;objevovaly první květy. Vzdušní pěvci se&nbsp;objevovali v&nbsp;rozmanitých podobách a&nbsp;barvách. Kdykoliv jsem někde nalezl fialku anebo jiné jarní květiny, jež Matylda s&nbsp;námi trhat nemohla, nosil jsem jí&nbsp;jich celou kytici do&nbsp;skleněné vázy na&nbsp;jejím stolku. Z&nbsp;vděku za&nbsp;takové pozornosti jsem k&nbsp;narozeninám, které spadaly do&nbsp;prvních jarních dnů, dostal její rukou háčkovanou kulatou dečku, na&nbsp;níž pak stával stříbrný svícínek, který mi&nbsp;dala Matyldina matka.</span></p>
          <p class="chunk" data-nb-ref-number="57" data-nb-words="218" data-nb-chars="1306"><span class="idea" data-nb-ref-number="57" id="idea57" data-nb-words="218" data-nb-chars="1306">Jaro konečně propuklo s&nbsp;plnou nádherou. V&nbsp;minulém roce jsem ho&nbsp;v&nbsp;téhle končině neviděl, protože jsem sem zavítal až&nbsp;později. Vůbec jsem už&nbsp;dlouho, protože jsem dlouho bydlel ve&nbsp;městě, nezažil dokonalé jaro v&nbsp;lůně venkova. Pouze na&nbsp;kraji téhle končiny, to&nbsp;jest tam, kde hraničí s&nbsp;městem, strávil jsem ten nebo onen jarní den anebo připadl na&nbsp;trochu slunečního svitu. To&nbsp;všechno však člověk sdílí s&nbsp;leckým, kdo se&nbsp;vydá z&nbsp;města, a&nbsp;musí si&nbsp;takový požitek vychutnávat v&nbsp;tlačenici a&nbsp;v&nbsp;prachu. V&nbsp;Lužné Vodě byl člověk sám a&nbsp;v&nbsp;tichu, modrého povětří nedohlédl konce a&nbsp;příval květů stromy užuž drtil. Ráno co&nbsp;ráno otevřenými okny proudila dovnitř dosud nebývalá kořenná vůně. V&nbsp;Lužné Vodě cítili, nakolik mě, všemu tomu neuvyklého, ta&nbsp;hojnost překvapuje a&nbsp;těší, a&nbsp;snažili se&nbsp;mi&nbsp;tohle potěšení všemožně prohloubit a&nbsp;zmnožit. Den co&nbsp;den květy v&nbsp;mém příbytku vyměňovali za&nbsp;nově vykvetlé ze&nbsp;skleníků. Když se&nbsp;venku pod širým nebem objevilo cokoliv, ať&nbsp;už&nbsp;křovisko, nebo květina, hned mě&nbsp;upozornili, většinu času jsme trávili venku a&nbsp;vydávali jsme se&nbsp;daleko častěji a&nbsp;mnohem dále na&nbsp;procházky než dříve. Matylda mi&nbsp;hlásila, kdykoliv zaslechla zpívat nějakého ptáka, kdykoliv kolem proletěli motýli, kdykoliv se&nbsp;v&nbsp;některém křovisku rozvil některý kalich, ba&nbsp;občas mi&nbsp;dávala květiny, abych si&nbsp;je&nbsp;postavil ve&nbsp;svém příbytku.</span></p>
          <p class="chunk" data-nb-ref-number="58" data-nb-words="531" data-nb-chars="3019"><span class="idea" data-nb-ref-number="58" id="idea58" data-nb-words="531" data-nb-chars="3019">Tak uběhlo jaro a&nbsp;na postupu bylo léto. Jestliže mi&nbsp;život v&nbsp;téhle rodině byl v&nbsp;minulém roce příjemný, byl mi&nbsp;v&nbsp;tomhle roce ještě příjemnější. Přivykali jsme sobě navzájem víc a&nbsp;více a&nbsp;občas mi&nbsp;připadalo, jako kdybych zase měl domov, který nelze zničit. Domácí pán mě&nbsp;vyznamenával, často za&nbsp;mnou zavítával do&nbsp;mého příbytku a&nbsp;dlouze se&nbsp;mnou rozmlouval, zval mě&nbsp;k&nbsp;sobě, ukazoval mi&nbsp;své sbírky, své práce a&nbsp;bavil se&nbsp;se&nbsp;mnou o&nbsp;věcech, které dokládaly, že&nbsp;si&nbsp;mě&nbsp;i&nbsp;váží. Matyldina matka byla navýsost laskavá, přátelská a&nbsp;vlídná. Pečovala o&nbsp;mne tak jako dříve; ale prostěji a&nbsp;tak, jako kdyby šlo o&nbsp;něco, co&nbsp;se&nbsp;rozumí samo sebou. Často jsme bývali u&nbsp;ní v&nbsp;pokoji a&nbsp;hráli si&nbsp;jako děti anebo se&nbsp;oddávali hudbě. Alfréd mi&nbsp;hned zpočátku projevoval hodně důvěry, ta&nbsp;rostla a&nbsp;rostla a&nbsp;posléze byla čímsi naprosto bezvýhradným. Alfréd byl chlapec znamenitý, otevřený, bystrý, jednoduchý, dobromyslný, čilý, ale nepropadal nijaké divé zlosti, byl veselý, nevinný a&nbsp;poslušný. Bylo mu&nbsp;teď skoro devět, rozvíjel se&nbsp;do&nbsp;podoby čím dál radostnější a&nbsp;nabýval na&nbsp;duchu i&nbsp;na těle. Matylda byla velkolepější a&nbsp;velkolepější, k&nbsp;posledku byla něžnější než růže u&nbsp;zahradního domku, k&nbsp;nimž jsme chodili nad jiné rádi. Miloval jsem obě děti nevýslovně. Kdykoliv měl Alfréd hodiny vyučování, byl jsem u&nbsp;toho a&nbsp;vedl jsem je&nbsp;a&nbsp;dozíral na&nbsp;ně, dohlížel jsem na&nbsp;to, jak se&nbsp;Alfréd učí, a&nbsp;neustále jsem se&nbsp;ho&nbsp;ptal, co&nbsp;že&nbsp;se&nbsp;naučil, aby před učitelem neprojevoval žádnou slabinu. Věcí, do&nbsp;nichž jsem se&nbsp;s&nbsp;ním pouštěl, bylo z&nbsp;mé vůle stále víc, snažil jsem se&nbsp;mu&nbsp;je&nbsp;náležitě vštípit, a&nbsp;on se&nbsp;je&nbsp;učil i&nbsp;lépe než dříve u&nbsp;jiných učitelů. Otec i&nbsp;matka byli často u&nbsp;jeho učení a&nbsp;přesvědčovali se, jaké činí pokroky. Matyldu jsem na&nbsp;naše procházky brával nejenom velice rád, ale dokonce daleko raději než dříve. Bavil jsem se&nbsp;s&nbsp;ní, vyprávěl jsem jí, ukazoval jsem jí&nbsp;věci, které se&nbsp;na&nbsp;našem putování naskytly, naslouchal jsem jejím otázkám, jejímu vyprávění a&nbsp;odpovídal jsem jí. Pokud byla cesta nepříjemná anebo pokud se&nbsp;bylo obávat, že&nbsp;bude mokrá, ukázal jsem jí&nbsp;místa vhodnější anebo taková, kudy se&nbsp;dalo projít suchou nohou. Doma jsem se&nbsp;zajímal o&nbsp;všechno, oč&nbsp;se&nbsp;snažila. Často jsem si&nbsp;prohlížel její kresby a&nbsp;skýtal jí&nbsp;rady, po&nbsp;nichž dychtivě prahla a&nbsp;kterých se&nbsp;držela. Pak se&nbsp;nadmíru radovala, když to, co&nbsp;změnila, vypadalo daleko lépe. Byl jsem u&nbsp;toho, když hrála na&nbsp;klavír, a&nbsp;naslouchal jí&nbsp;tak dlouho, dokud jí&nbsp;prsty usilovně vyluzovaly ze&nbsp;strun tóny. Přepisoval jsem jí&nbsp;úhledně do&nbsp;sešitů, když někde zaslechla nějaký zpěv a&nbsp;zpaměti si&nbsp;ho&nbsp;v&nbsp;notách zaznamenala. Což bývalo zejména u&nbsp;citery, na&nbsp;kterou se&nbsp;začínala učit hrát, kterou měla velice ráda a&nbsp;na níž se&nbsp;jí&nbsp;dařily značné pokroky. Často jí&nbsp;naslouchala pozorně matka, kdykoliv Matylda z&nbsp;kovových strun vyluzovala ty&nbsp;a&nbsp;ony půvabné nápěvy, a&nbsp;já a&nbsp;Alfréd jsme se&nbsp;ani nepohnuli a&nbsp;bedlivě jsme naslouchali. Předčítal jsem Matyldě a&nbsp;její matce z&nbsp;jejich knih a&nbsp;záložkami jsem jim označoval krásná místa. Nosil jsem jí&nbsp;i&nbsp;květiny, lesní ovoce a&nbsp;podobně, pokud jsem měl za&nbsp;to, že&nbsp;jí&nbsp;něco takového udělá třeba radost.</span></p>
          <p class="chunk" data-nb-ref-number="59" data-nb-words="183" data-nb-chars="1037"><span class="idea" data-nb-ref-number="59" id="idea59" data-nb-words="183" data-nb-chars="1037">Léto už&nbsp;málem uběhlo a&nbsp;za dveřmi byl podzim. Udělali jsme toho tolik, že&nbsp;nám ten čas připadal notně krátký. Vystačili jsme si&nbsp;také sami do&nbsp;té&nbsp;míry, že&nbsp;jsme měli veškeré své chvíle čím naplnit. Kdykoliv byly s&nbsp;námi cizí děti, kdykoliv se&nbsp;pořádaly takové a&nbsp;onaké hrátky a&nbsp;všichni hopkali a&nbsp;poskakovali po&nbsp;čiré trávě, Matylda stála stranou a&nbsp;netečně přihlížela. Také jsme už&nbsp;nejezdili tak často do&nbsp;sousedství jako v&nbsp;minulém roce a&nbsp;sami jsme nic takového nevyžadovali. Jednoho dne odpoledne jsme my&nbsp;tři stáli u&nbsp;východu z&nbsp;dlouhého loubí, porostlého révou a&nbsp;vedoucího k&nbsp;ovocné zahradě. Matylda a&nbsp;já jsme stáli docela sami u&nbsp;ústí onoho loubí, Alfréd se&nbsp;pod stromy zabýval tím, že&nbsp;čistil některé tabulky, jež visely na&nbsp;kmenech a&nbsp;zašpinily se, poté sbíral spadlé zpola dozrálé ovoce, kladl je&nbsp;na&nbsp;hromádky a&nbsp;třídil lepší plody od&nbsp;horších. Řekl jsem Matyldě, že&nbsp;léto už&nbsp;brzy skončí, že&nbsp;dny se&nbsp;rychleji a&nbsp;rychleji krátí, že&nbsp;brzy už&nbsp;budou večery chladné, pak že&nbsp;se&nbsp;tohle listí zbarví dožluta a&nbsp;seberou se&nbsp;hrozny a&nbsp;posléze se&nbsp;vrátíme všichni do&nbsp;města.</span></p>
          <p class="chunk" data-nb-ref-number="60" data-nb-words="9" data-nb-chars="50"><span class="idea" data-nb-ref-number="60" id="idea60" data-nb-words="9" data-nb-chars="50">Matylda se&nbsp;mě&nbsp;zeptala, jestli pojedu do&nbsp;města rád.</span></p>
          <p class="chunk" data-nb-ref-number="61" data-nb-words="19" data-nb-chars="97"><span class="idea" data-nb-ref-number="61" id="idea61" data-nb-words="19" data-nb-chars="97">Řekl jsem, že&nbsp;nepojedu rád, že&nbsp;je&nbsp;tu&nbsp;naprosto krásné a&nbsp;připadá mi, že&nbsp;ve&nbsp;městě bude všechno jiné.</span></p>
          <p class="chunk" data-nb-ref-number="62" data-nb-words="46" data-nb-chars="269"><span class="idea" data-nb-ref-number="62" id="idea62" data-nb-words="46" data-nb-chars="269">‚Je tu&nbsp;opravdu velice krásně,‘ odpověděla mi, ‚tady jsme všichni víc pospolu, ve&nbsp;městě se&nbsp;do&nbsp;toho zamíchají cizí lidé, odloučíme se&nbsp;od&nbsp;sebe a&nbsp;je to, jako kdyby člověk odcestoval na&nbsp;nějaké úplně jiné místo. Je&nbsp;přece velikánské štěstí, když člověk má&nbsp;někoho opravdu rád.‘</span></p>
          <p class="chunk" data-nb-ref-number="63" data-nb-words="16" data-nb-chars="87"><span class="idea" data-nb-ref-number="63" id="idea63" data-nb-words="16" data-nb-chars="87">‚Já už&nbsp;nemám otce, matku ani sourozence,‘ opáčil jsem, ‚a proto ani nevím, jaké to&nbsp;je.‘</span></p>
          <p class="chunk" data-nb-ref-number="64" data-nb-words="11" data-nb-chars="71"><span class="idea" data-nb-ref-number="64" id="idea64" data-nb-words="11" data-nb-chars="71">‚Člověk má&nbsp;rád otce, matku, sourozence,‘ řekla Matylda, ‚a další lidi.‘</span></p>
          <p class="chunk" data-nb-ref-number="65" data-nb-words="8" data-nb-chars="43"><span class="idea" data-nb-ref-number="65" id="idea65" data-nb-words="8" data-nb-chars="43">‚Matyldo, a&nbsp;mě máš taky ráda?‘ opáčil jsem.</span></p>
          <p class="chunk" data-nb-ref-number="66" data-nb-words="40" data-nb-chars="222"><span class="idea" data-nb-ref-number="66" id="idea66" data-nb-words="40" data-nb-chars="222">Ještě nikdy jsem jí&nbsp;netykal, ani jsem nevěděl, jak se&nbsp;mi&nbsp;to&nbsp;octlo v&nbsp;ústech, jako kdyby mi&nbsp;to&nbsp;vložila do&nbsp;nich nějaká neznámá síla. Jen jsem to&nbsp;vyřkl, vyhrkla: ‚Gustave, Gustave, tak neobyčejně, jak se&nbsp;to&nbsp;ani vyřknout nedá.‘</span></p>
          <p class="chunk" data-nb-ref-number="67" data-nb-words="6" data-nb-chars="33"><span class="idea" data-nb-ref-number="67" id="idea67" data-nb-words="6" data-nb-chars="33">Z&nbsp;očí mi&nbsp;vytryskly bouřlivé slzy.</span></p>
          <p class="chunk" data-nb-ref-number="68" data-nb-words="48" data-nb-chars="247"><span class="idea" data-nb-ref-number="68" id="idea68" data-nb-words="48" data-nb-chars="247">Matylda se&nbsp;ke&nbsp;mně vrhla, něžné rty mi&nbsp;přitiskla na&nbsp;ústa a&nbsp;mladými pažemi mě&nbsp;objala kolem krku. Objal jsem ji&nbsp;rovněž a&nbsp;přitiskl tu&nbsp;štíhlou postavu k&nbsp;sobě tak prudce, až&nbsp;jsem si&nbsp;myslel, že&nbsp;už&nbsp;ji&nbsp;nebudu moci pustit. Chvěla se&nbsp;mi&nbsp;v&nbsp;náruči a&nbsp;vzdychala.</span></p>
          <p class="chunk" data-nb-ref-number="69" data-nb-words="13" data-nb-chars="70"><span class="idea" data-nb-ref-number="69" id="idea69" data-nb-words="13" data-nb-chars="70">Od&nbsp;nynějška mi&nbsp;na&nbsp;celém světě nebylo nic dražší než tohle sladké dítě.</span></p>
          <p class="chunk" data-nb-ref-number="70" data-nb-words="53" data-nb-chars="303"><span class="idea" data-nb-ref-number="70" id="idea70" data-nb-words="53" data-nb-chars="303">Když jsme se&nbsp;pustili, když přede mnou stanula celá rozpálená nevýslovným studem, zbrázděná pruhy světla a&nbsp;stínů z&nbsp;vinného loubí, a&nbsp;když zvedla paži a&nbsp;hruď se&nbsp;jí&nbsp;zvedala a&nbsp;zase klesala, byl jsem jak očarován, přede mnou stálo ne&nbsp;už&nbsp;dítě, nýbrž zralá dívka, které jsem dlužil úctu. Byl jsem celý stísněný.</span></p>
          <p class="chunk" data-nb-ref-number="71" data-nb-words="7" data-nb-chars="44"><span class="idea" data-nb-ref-number="71" id="idea71" data-nb-words="7" data-nb-chars="44">Po&nbsp;chvíli jsem řekl: ‚Drahá, drahá Matyldo.‘</span></p>
          <p class="chunk" data-nb-ref-number="72" data-nb-words="6" data-nb-chars="42"><span class="idea" data-nb-ref-number="72" id="idea72" data-nb-words="6" data-nb-chars="42">‚Můj drahý, drahý Gustave,‘ odpověděla mi.</span></p>
          <p class="chunk" data-nb-ref-number="73" data-nb-words="9" data-nb-chars="53"><span class="idea" data-nb-ref-number="73" id="idea73" data-nb-words="9" data-nb-chars="53">Podal jsem jí&nbsp;ruku a&nbsp;řekl jsem: ‚Navždycky, Matyldo.‘</span></p>
          <p class="chunk" data-nb-ref-number="74" data-nb-words="7" data-nb-chars="43"><span class="idea" data-nb-ref-number="74" id="idea74" data-nb-words="7" data-nb-chars="43">‚Navěky,‘ odpověděla a&nbsp;uchopila mě&nbsp;za&nbsp;ruku.</span></p>
          <p class="chunk" data-nb-ref-number="75" data-nb-words="202" data-nb-chars="1095"><span class="idea" data-nb-ref-number="75" id="idea75" data-nb-words="202" data-nb-chars="1095">V&nbsp;tu chvíli k&nbsp;nám přišel Alfréd. Ničeho si&nbsp;nevšiml. Šli jsme vedle něho tou uličkou a&nbsp;mlčeli jsme. Vyprávěl nám, že&nbsp;názvy stromů, co&nbsp;jsou napsány na&nbsp;oněch bílých plíšcích, které visí na&nbsp;drátcích u&nbsp;každého stromu na&nbsp;nejspodnější větvi, lidé dost často znečistí, že&nbsp;se&nbsp;mají cídit a&nbsp;že by&nbsp;otec měl vydat pokyn, aby každý, kdo ten nebo onen strom myje, cídí a&nbsp;podobně anebo na&nbsp;něm koná nějakou práci, měl se&nbsp;mít na&nbsp;pozoru, aby destičku nepocákal anebo ji&nbsp;nějak jinak nezašpinil. Pak nám vyprávěl, že&nbsp;našel krásná borsdorfská jablka, že&nbsp;je&nbsp;pobodal hmyz a&nbsp;ta skoro úplně dozrála. Že&nbsp;je&nbsp;složil u&nbsp;kmene stromu a&nbsp;poprosí otce, ať&nbsp;je&nbsp;prohlédne, jestli nejsou přece jen k&nbsp;potřebě. A&nbsp;pak že&nbsp;jich hodně dalších popadalo předčasně, protože stromy letos mají až&nbsp;moc ovoce a&nbsp;nemají dost sil, aby je&nbsp;dovedly všechny k&nbsp;zralosti. Ty&nbsp;že&nbsp;také složil, všechny, co&nbsp;objevil v&nbsp;první řadě stromů. Ty&nbsp;zřejmě se&nbsp;nebudou hodit k&nbsp;ničemu. Už&nbsp;teď se&nbsp;prý velmi těší na&nbsp;podzim, to&nbsp;se&nbsp;bude to&nbsp;všechno snášet dolů a&nbsp;i ty&nbsp;krásné červené, modré a&nbsp;zlatě zelené hrozny se&nbsp;budou snímat z&nbsp;brlení tady v&nbsp;uličce. Už&nbsp;to&nbsp;nebude dlouho trvat.</span></p>
          <p class="chunk" data-nb-ref-number="76" data-nb-words="12" data-nb-chars="62"><span class="idea" data-nb-ref-number="76" id="idea76" data-nb-words="12" data-nb-chars="62">Neříkali jsme nic a&nbsp;prošli s&nbsp;ním uličkou několikrát sem a&nbsp;tam.</span></p>
          <p class="chunk" data-nb-ref-number="77" data-nb-words="386" data-nb-chars="2279"><span class="idea" data-nb-ref-number="77" id="idea77" data-nb-words="386" data-nb-chars="2279">Veliké vzrušení poněkud opadlo a&nbsp;šli jsme do&nbsp;domu. Nezašel jsem však s&nbsp;Matyldou k&nbsp;její matce, tak jak jsem to&nbsp;vždycky dělával, nýbrž poté co&nbsp;jsem poslal Alfréda do&nbsp;jeho pokoje, toulal jsem se&nbsp;chvíli křovisky a&nbsp;znovu a&nbsp;znovu jsem se&nbsp;vracel na&nbsp;planinku, odkud jsem viděl na&nbsp;okna, za&nbsp;nimiž pobývala nejdražší ze&nbsp;všech bytostí. Myslel jsem si, že&nbsp;svou roztoužeností ji&nbsp;dojista k&nbsp;sobě přivolám. Odloučili jsme se&nbsp;teprve před chviličkou, a&nbsp;mně to&nbsp;připadalo tak dávno. Zdálo se&nbsp;mi, že&nbsp;nemohu bez ní&nbsp;existovat, zdálo se&nbsp;mi, že&nbsp;je&nbsp;zbytečně vyplýtvaná doba, kdy tu&nbsp;spanilou štíhlou dívku netisknu na&nbsp;srdce. Dříve jsem nedržel za&nbsp;ruku jiné děvče než svou sestru, nikdy jsem se&nbsp;žádným neprohodil milé slovo anebo nevyměnil si&nbsp;přátelský pohled. Ten cit se&nbsp;ke&nbsp;mně přihnal jak nějaký bouřlivý vichr. Myslel jsem si, že&nbsp;ji&nbsp;dojista uzřím těmi zdmi, jak chodí po&nbsp;svých pokojích v&nbsp;těch svých chrpově modrých šatech, se&nbsp;zářivýma očima a&nbsp;s&nbsp;nádhernými, růži podobnými ústy. Záclona u&nbsp;okna se&nbsp;pohnula; ale ona za&nbsp;ním nebyla, to&nbsp;se&nbsp;jen zablyštěla okenní tabulka jako růžovou tvářičkou; ale byl to&nbsp;pouze kosý zátřpyt počínajících večerních červánků. Znovu jsem prošel keři, proputoval vinným loubím do&nbsp;ovocné zahrady, vinné loubí pro mne teď bylo čímsi podivuhodně důležitým, jako nějaký palác v&nbsp;nesmírně dalekém Orientu. Lískovým houštím jsem prošel k&nbsp;růžovému domku, jako kdyby tu&nbsp;všechny růže kolem dokola domku kvetly a&nbsp;žhnuly, ačkoliv tu&nbsp;rostly jen zelené lístky a&nbsp;úponky. Vrátil jsem se&nbsp;k&nbsp;našemu obydlí a&nbsp;došel na&nbsp;prostranství, odkud jsem dojista mohl vidět Matyldina okna. Matylda se&nbsp;z&nbsp;jednoho vykláněla a&nbsp;pohledem po&nbsp;čemsi pátrala. Když mě&nbsp;uviděla, prudce couvla zpátky. I&nbsp;mně připadalo, když jsem za­hlédl tu&nbsp;spanilou postavu, že&nbsp;snad mě&nbsp;zasáhl proud vodotrysku. Znovu jsem zašel do&nbsp;houští. V&nbsp;tomhle koutě to&nbsp;byly šeříky, vroubily kousek trávníku a&nbsp;vprostřed měly lavičku, aby se&nbsp;dalo odpočívat ve&nbsp;stínu. K&nbsp;té lavičce jsem se&nbsp;znovu a&nbsp;znovu vracel. Poté jsem popošel na&nbsp;kousek trávníku a&nbsp;zahleděl se&nbsp;k&nbsp;oknům. Matylda se&nbsp;zase vyklonila ven. Tohle jsme bezpočtukrát opakovali, dokud šeříky pluly v&nbsp;ruměnci večerních červánků a&nbsp;okna zářila jako rubíny. Bylo to&nbsp;kouzelné, mít spolu sladké tajemství, být si&nbsp;ho&nbsp;vědomi a&nbsp;jak cosi žhoucího chovat je&nbsp;v&nbsp;srdci. Donesl jsem si&nbsp;je&nbsp;celý vznícený do&nbsp;příbytku.</span></p>
          <p class="chunk" data-nb-ref-number="78" data-nb-words="26" data-nb-chars="138"><span class="idea" data-nb-ref-number="78" id="idea78" data-nb-words="26" data-nb-chars="138">Když jsme se&nbsp;sešli u&nbsp;večeře, zeptala se&nbsp;mě&nbsp;Matyldina matka: ‚Proč jste dneska za&nbsp;mnou už&nbsp;nezašel, když jste se&nbsp;s&nbsp;dětmi vrátil ze&nbsp;zahrady?‘</span></p>
          <p class="chunk" data-nb-ref-number="79" data-nb-words="13" data-nb-chars="85"><span class="idea" data-nb-ref-number="79" id="idea79" data-nb-words="13" data-nb-chars="85">Nedokázal jsem na&nbsp;tuhle otázku odpovědět jediným slovem; ale toho si&nbsp;nikdo nepovšiml.</span></p>
          <p class="chunk" data-nb-ref-number="80" data-nb-words="394" data-nb-chars="2173"><span class="idea" data-nb-ref-number="80" id="idea80" data-nb-words="394" data-nb-chars="2173">Celou noc jsem ani na&nbsp;chvilku nezamhouřil oka. Už&nbsp;jsem se&nbsp;těšil na&nbsp;ráno, až&nbsp;ji&nbsp;zase uvidím. Sešli jsme se&nbsp;v&nbsp;jídelně na&nbsp;snídani. Jediný pohled, lehký ruměnec řekl vše, řekl, že&nbsp;se&nbsp;navzájem máme a&nbsp;že to&nbsp;víme. Celé ráno jsem s&nbsp;Alfrédem strávil pilným učením. K&nbsp;polednímu, když tráva a&nbsp;listí na&nbsp;stromech uschly, vyšli jsme do&nbsp;zahrady. Matylda se&nbsp;vyřítila z&nbsp;domu s&nbsp;knihou, ve&nbsp;které si&nbsp;zrovna četla, přichvátala k&nbsp;nám a&nbsp;vyměnili jsme si&nbsp;svorné pohledy. Podívala se&nbsp;po&nbsp;mně vroucně a&nbsp;já jsem vnímal, jak mi&nbsp;cit zrovna sálá z&nbsp;očí. Prošli jsme květinovou zahradou a&nbsp;zeleninovou zahradou a&nbsp;dali jsme se&nbsp;k&nbsp;vinnému loubí. Vypadalo to, jako kdybychom se&nbsp;snad domlu­vili, že&nbsp;tam půjdeme. Matylda a&nbsp;já jsme mluvili o&nbsp;obvyklých věcech a&nbsp;v&nbsp;těch obvyklých věcech tkvěl smysl, kterému jsme rozuměli. Dala mi&nbsp;list révy a&nbsp;já ten list uschoval na&nbsp;srdci. Já&nbsp;jsem jí&nbsp;podal květinku a&nbsp;ona si&nbsp;květinku vetkla na&nbsp;hruď. Vzal jsem jí&nbsp;proužek papíru, který měla v&nbsp;knize jako záložku, a&nbsp;nechal jsem si&nbsp;ho. Matylda ho&nbsp;chtěla zpátky, já&nbsp;jí&nbsp;ho&nbsp;nedal a&nbsp;ona se&nbsp;usmála a&nbsp;nechala mi&nbsp;ho. Došli jsme do&nbsp;lískového houští, prodrali jsme se&nbsp;jím a&nbsp;dorazili k&nbsp;růžím u&nbsp;zahradního domku. Matylda si&nbsp;vzala několik uvadlých listů a&nbsp;očistila jimi jednu větev. Já&nbsp;udělal totéž s&nbsp;větví sousední. Dala mi&nbsp;zelený lístek růže, já&nbsp;ulomil tenkou větev, což vlastně nebylo dovoleno, a&nbsp;větev jsem jí&nbsp;dal. Matylda se&nbsp;na&nbsp;chvilku odvrátila, a&nbsp;když se&nbsp;k&nbsp;nám zase otočila, měla větévku růže někde schovanou. Vešli jsme do&nbsp;zahradního domku, Matylda stála u&nbsp;stolu a&nbsp;dlaní se&nbsp;opírala o&nbsp;desku. Položil jsem ruku rovněž na&nbsp;desku a&nbsp;za několik chvilek jsme se&nbsp;prsty dotkli. Matylda tu&nbsp;stála jak ohnivý sloup a&nbsp;já se&nbsp;chvěl celou svou bytostí. V&nbsp;minulém létě jsem jí&nbsp;často podával ruku, abych jí&nbsp;pomohl přes to&nbsp;nebo ono obtížné místo, abych jí&nbsp;poskytl oporu na&nbsp;nepevné lávce anebo abych šel s&nbsp;ní po&nbsp;úzké pěšině. Teď jsme se&nbsp;báli podat si&nbsp;ruce a&nbsp;dotyk měl nesmírné účinky. Nedá se&nbsp;říci, odkud se&nbsp;bere, že&nbsp;tváří v&nbsp;tvář jednomu srdci mizí země, nebe, hvězdy, slunce, veškerý vesmír, a&nbsp;tváří v&nbsp;tvář srdci bytosti, která je&nbsp;teprve děvčetem a&nbsp;které druzí ještě říkají ‚dítě,‘ Ale Matylda byla jako stvol nebeské lilie, kouzelná, půvabná, nepochopitelná.</span></p>
          <p class="chunk" data-nb-ref-number="81" data-nb-words="236" data-nb-chars="1383"><span class="idea" data-nb-ref-number="81" id="idea81" data-nb-words="236" data-nb-chars="1383">Zase jsme odešli do&nbsp;domu, a&nbsp;než nás zavolali k&nbsp;obědu, zavítali jsme ještě k&nbsp;matce. U&nbsp;ní jsme byli tišší a&nbsp;skoupější na&nbsp;slovo než obvykle. Matylda si&nbsp;našla proužek papíru a&nbsp;vložila ho&nbsp;znovu na&nbsp;ono místo do&nbsp;knihy, odkud jsem jí&nbsp;záložku vzal. Pak usedla ke&nbsp;klavíru a&nbsp;vyluzovala ze&nbsp;strun jednotlivé tóny. Alfréd vyprávěl, co&nbsp;jsme dělali v&nbsp;zahradě, a&nbsp;hlásil matce, že&nbsp;jsme z&nbsp;větviček růží, které jsou vyvázány na&nbsp;latích u&nbsp;zahradního domku, odebrali uschlé a&nbsp;nepotřebné listy. Nato nás zavolali k&nbsp;obědu. Odpoledne procházka nebyla. Rodiče nešli a&nbsp;já Alfrédovi a&nbsp;Matyldě žádnou nenavrhl. Vzal jsem si&nbsp;knihu oblíbeného literáta, četl jsem hodně dlouho a&nbsp;často mi&nbsp;vhrkly do&nbsp;očí divé slzy jako horké krůpěje. Poté jsem seděl na&nbsp;lavici v&nbsp;šeříkové houštině a&nbsp;občas větvemi pohlédl na&nbsp;Matyldino obydlí. Tam někdy postávala u&nbsp;okna dívka, která byla krásná jako anděl. K&nbsp;večeru Matylda hrála na&nbsp;klavír v&nbsp;matčině pokoji, velice vážně, velice krásně a&nbsp;velice úchvatně. Pak si&nbsp;vzala ještě citeru a&nbsp;rovněž na&nbsp;ni&nbsp;hrála. Ty&nbsp;struny ji&nbsp;dojista natolik chytily, že&nbsp;nedokázala přestat. Hrála neustále a&nbsp;tóny byly stále dojemnější a&nbsp;jejich spojování stále přirozenější. Matka ji&nbsp;navýsost chválila. Otec, který byl za&nbsp;svými záležitostmi v&nbsp;sousedním malém městě, konečně také za&nbsp;matkou přijel a&nbsp;pobyli jsme v&nbsp;jejím pokoji, dokud nás nezavolali na&nbsp;večeři. Otec vzal Matyldu pod paží a&nbsp;něžně ji&nbsp;dovedl do&nbsp;jídelny.</span></p>
          <p class="chunk" data-nb-ref-number="82" data-nb-words="379" data-nb-chars="2237"><span class="idea" data-nb-ref-number="82" id="idea82" data-nb-words="379" data-nb-chars="2237">Nadešla podivuhodná doba. V&nbsp;mém a&nbsp;v&nbsp;Matyldině životě nastal obrat. Nedomluvili jsme se, že&nbsp;snad budeme své city tajit; přesto jsme je&nbsp;chovali v&nbsp;tajnosti, chovali jsme je&nbsp;v&nbsp;tajnosti před otcem, před matkou, před Alfrédem a&nbsp;přede všemi lidmi. Zvěstovali jsme si&nbsp;je&nbsp;navzájem pouze znameními, jež samozřejmě vyplývala ze&nbsp;situace, a&nbsp;slovy, která byla srozumitelná jenom nám a&nbsp;která se&nbsp;drala na&nbsp;rty jakoby sama od&nbsp;sebe. Naskýtalo se&nbsp;tisíc vláken, po&nbsp;nichž naše duše putovaly k&nbsp;sobě navzájem, a&nbsp;jakmile jsme oplývali oním tisícem vláken, znovu se&nbsp;jich vyskytl tisíc a&nbsp;neustále se&nbsp;množila. Vánky, tráva, pozdní květy podzimních luk, ovoce, hlahol ptáků, slova té&nbsp;a&nbsp;oné knihy, zvuk strun, dokonce mlčení, to&nbsp;všechno byli naši poslové. A&nbsp;oč hlouběji se&nbsp;city musely ukrývat, o&nbsp;to mocnější byly, o&nbsp;to naléhavěji nám plály v&nbsp;nitru. Na&nbsp;procházky jsme my&nbsp;tři, Matylda, Alfréd a&nbsp;já, chodili teď řidčeji než dříve; jako kdybychom měli ostych před čímkoliv, co&nbsp;by&nbsp;nás jakkoliv podněcovalo. Sama matka nám často podávala letní klobouky a&nbsp;povzbuzovala nás. To&nbsp;pak bylo veliké, nevýslovné štěstí. Celý svět se&nbsp;nám vznášel před očima, šli jsme bok po&nbsp;boku, naše duše byly spojeny, nebesa, oblaka, hory se&nbsp;na&nbsp;nás usmívaly, mohli jsme slyšet svá slova, a&nbsp;pokud jsme nemluvili, vnímali jsme své kroky, a&nbsp;i když mnohdy ani tohle nebylo anebo i&nbsp;když jsme stáli a&nbsp;nehýbali se, věděli jsme přece, že&nbsp;máme jeden druhého, a&nbsp;tohle vlastnictví bylo nezměrné, a&nbsp;když jsme přišli domů, bylo to, jako kdyby se&nbsp;rozmnožilo o&nbsp;cosi nevýslovného. Když jsme byli doma, podávala se&nbsp;kniha, v&nbsp;níž byly naše city, a&nbsp;jiná, která takové city rozeznávala, anebo se&nbsp;vyhledávaly v&nbsp;hudbě výmluvné tóny anebo se&nbsp;do&nbsp;oken stavěly kytice, jež promlouvaly o&nbsp;naší minulosti, jež byla tak krátká, a&nbsp;přesto tak dlouhá. Kdykoliv jsme procházeli zahradou, kdykoliv Alfréd zahnul za&nbsp;některé křovisko, kdykoliv v&nbsp;uličce s&nbsp;vinným loubím uháněl před námi, kdykoliv byl z&nbsp;lískového houští dříve než my, kdykoliv nás nechal uvnitř zahradního domku samotné, mohli jsme se&nbsp;dotýkat prsty, mohli jsme si&nbsp;podávat ruku, anebo mohla dokonce srdce vyrazit k&nbsp;sobě, mohli jsme se&nbsp;chvilku držet, horké rty tisknout na&nbsp;sebe a&nbsp;koktat slova: ‚Matyldo, tvůj navždy a&nbsp;navěky, jenom tvůj a&nbsp;pouze tvůj, jenom a&nbsp;pouze tvůj!‘</span></p>
          <p class="chunk" data-nb-ref-number="83" data-nb-words="14" data-nb-chars="73"><span class="idea" data-nb-ref-number="83" id="idea83" data-nb-words="14" data-nb-chars="73">‚Ach věčně tvá, věčně, věčně, Gustave, tvá, jen tvá a&nbsp;pouze a&nbsp;jenom tvá.‘</span></p>
          <p class="chunk" data-nb-ref-number="84" data-nb-words="5" data-nb-chars="35"><span class="idea" data-nb-ref-number="84" id="idea84" data-nb-words="5" data-nb-chars="35">Tyhle chvíle byly navýsost blažené.</span></p>
          <p class="chunk" data-nb-ref-number="85" data-nb-words="121" data-nb-chars="688"><span class="idea" data-nb-ref-number="85" id="idea85" data-nb-words="121" data-nb-chars="688">A&nbsp;tak nadešel vrcholný podzim. Po&nbsp;zbytek léta jsme venkovní prostředí nijak nepostrádali. Matylda a&nbsp;Alfréd vyžadovali stále méně, aby se&nbsp;jelo někam do&nbsp;sousedství, a&nbsp;tak došlo na&nbsp;to, že&nbsp;ani rodiče příliš nikam nejezdili a&nbsp;že ani cizí nejezdili příliš k&nbsp;nám. Ale pokud tu&nbsp;byli, i&nbsp;když se&nbsp;Alfréd zúčastňoval hrátek a&nbsp;veselí dětí, Matylda byla vůči nim netečnější než kdy předtím. Držela se&nbsp;vpovzdálí jako někdo, kdo k&nbsp;nim nepatří. I&nbsp;s&nbsp;její fyzickou bytostí se&nbsp;udála za&nbsp;tu&nbsp;krátkou dobu veliká proměna. Zesílila, líce měla ještě purpurovější, oči ještě zářivější. Alfréd mě&nbsp;měl velmi rád. Vedle svých rodičů a&nbsp;sestry zřejmě neměl možná nikoho rád tolik jako mne a&nbsp;já mu&nbsp;to&nbsp;z&nbsp;celé duše oplácel.</span></p>
          <p class="chunk" data-nb-ref-number="86" data-nb-words="378" data-nb-chars="2222"><span class="idea" data-nb-ref-number="86" id="idea86" data-nb-words="378" data-nb-chars="2222">Pozdní podzim konečně ustoupil začátku zimy. Tak jak jsme odjeli z&nbsp;města na&nbsp;venkov hodně časně, zůstali jsme tu&nbsp;hluboko do&nbsp;té&nbsp;nachylující se&nbsp;roční doby. Alfrédova očekávání se&nbsp;naplnila. Ovoce a&nbsp;hrozny se&nbsp;sklidily. Na&nbsp;větvích stromů už&nbsp;nebyl jediný list a&nbsp;mlha a&nbsp;mráz vznášely se&nbsp;nad krajem v&nbsp;údolí. A&nbsp;my se&nbsp;vydali do&nbsp;města. Tam byla Matylda v&nbsp;těsnějších hranicích. Učitelé, hodiny výchovy, vyučování, práce, to&nbsp;všechno se&nbsp;na&nbsp;ni&nbsp;hrnulo. Ale celou svou bytostí byla vznícenější a&nbsp;povznesenější a&nbsp;já si&nbsp;připadal bohatý, mnohem bohatší než vlastníci všech těch domů, paláců a&nbsp;lesku toho nesmírného města. Mohli jsme spolu promlouvat už&nbsp;jen dost zřídka; ale kdykoliv mě&nbsp;potkala na&nbsp;chodbě, kdykoliv mi&nbsp;v&nbsp;pokoji u&nbsp;matky mohla říci několik slov, kdykoliv nás někde v&nbsp;davu osud svedl dohromady, abychom prošli kolem sebe, anebo kdykoliv se&nbsp;nám naskytla nějaká jiná příznivá chvilka, to&nbsp;mi&nbsp;pak její krásné oči, pár slov řeklo, jak velmi se&nbsp;milujeme, jak stálá je&nbsp;naše láska a&nbsp;jak neomezeně si&nbsp;naše duše navzájem vládnou. Teď už&nbsp;si&nbsp;jí&nbsp;všimli i&nbsp;ostatní lidé a&nbsp;mladí mužové na&nbsp;ni&nbsp;upírali pohledy; ale kdykoliv se&nbsp;jí&nbsp;vycházelo vstříc, kdykoliv se&nbsp;jí&nbsp;vyslovoval obdiv, kdykoliv ji&nbsp;v&nbsp;některé rodině oslavovali, byla vůči tomu všemu naprosto klidná, na&nbsp;oplátku se&nbsp;nijak nevyjadřovala a&nbsp;její andělsky sličná bytost mi&nbsp;říkala, abych tomu rozuměl pouze já, že&nbsp;svou obdivuhodnou postavou, vřelostí duše a&nbsp;zářivostí svého rozpuku blaží pouze mne a&nbsp;že je&nbsp;pro ni&nbsp;slastí, když mě&nbsp;může blažit. Častokrát, když jsem se&nbsp;vracel z&nbsp;dlouhých pochůzek ve&nbsp;městě do&nbsp;domu, kde jsme žili, zastavoval jsem se&nbsp;a&nbsp;prohlížel si&nbsp;dům. Byl pozoruhodný, byl jakoby ohrazen vůči domům ve&nbsp;městě, a&nbsp;s&nbsp;dojetím jsem se&nbsp;díval na&nbsp;ty&nbsp;zdi, v&nbsp;nichž bydlela bytost, která se&nbsp;snesla na&nbsp;zem odněkud z&nbsp;nadpozemských výšin, aby naplnila mou duši. Matylda viděla to&nbsp;zbožňování, kterým jsem ji&nbsp;zahrnoval, viděla je&nbsp;přesně, oněmi tajemnými cestami, na&nbsp;nichž jsem poznával její lásku, a&nbsp;radost z&nbsp;toho jí&nbsp;prozařovala čelo a&nbsp;to jsem rovněž viděl pouze já. Matyldini rodiče ji&nbsp;také začali odívat do&nbsp;ještě znamenitějších látek, než do&nbsp;jakých ji&nbsp;strojili doposud, a&nbsp;když tak stanula přede mnou v&nbsp;nějakém tom vznešeném hávu, připadala mi&nbsp;vzdálenější i&nbsp;bližší, cizejší i&nbsp;spřízněnější než dříve.</span></p>
          <p class="chunk" data-nb-ref-number="87" data-nb-words="104" data-nb-chars="612"><span class="idea" data-nb-ref-number="87" id="idea87" data-nb-words="104" data-nb-chars="612">Jednoho dne, kdy jsem scházel po&nbsp;schodišti našeho domu, v&nbsp;němž bydlela pouze a&nbsp;jedině naše rodina, abych zašel za&nbsp;jedním přítelem, potkala mě&nbsp;Matylda. Přijela s&nbsp;matkou před dům, matka zůstala sedět ve&nbsp;voze, Matylda však měla vyjít nahoru a&nbsp;cosi jí&nbsp;donést. Měla na&nbsp;sobě šaty z&nbsp;černého hedvábí, kolem ramen hedvábný pláštík a&nbsp;z&nbsp;klobouku se&nbsp;zelenou pavučinkou na&nbsp;mne hleděla kvetoucí, chladem o&nbsp;to čilejší tvář. Když jsme se&nbsp;střetli za&nbsp;ohybem schodiště, tváře jí&nbsp;rudě zažhnuly. Ulekl jsem se, ale řekl jsem: ‚Ach Matyldo, Matyldo, ty&nbsp;nebeská bytosti, všichni o&nbsp;tebe usilují, jak tohle dopadne, ach, jak to&nbsp;dopadne?‘</span></p>
          <p class="chunk" data-nb-ref-number="88" data-nb-words="26" data-nb-chars="177"><span class="idea" data-nb-ref-number="88" id="idea88" data-nb-words="26" data-nb-chars="177">‚Gustave, Gustave,‘ odpověděla, ‚tys nejskvělejší ze&nbsp;všech, tys mezi nimi král, tys jediný, všechno je&nbsp;výtečné, překrásné, a&nbsp;kdyby bylo takových milion, neodtrhnou nás od&nbsp;sebe.‘</span></p>
          <p class="chunk" data-nb-ref-number="89" data-nb-words="189" data-nb-chars="1031"><span class="idea" data-nb-ref-number="89" id="idea89" data-nb-words="189" data-nb-chars="1031">Popadl jsem ji&nbsp;za&nbsp;ruku, žhoucí polibek, v&nbsp;krátkém mžiku, ale pevně přitisknutými rty, stvrdil ta&nbsp;slova. Slyšel jsem, jak schodištěm vzhůru šumí její šat, já&nbsp;jsem ale šel po&nbsp;schodech dolů. Když jsem dole na&nbsp;schodišti otevřel dvojité skleněné dveře, uviděl jsem venku stát kočár. Za&nbsp;jeho okny seděla přívětivá Matyldina matka a&nbsp;dívala se&nbsp;na&nbsp;mne. Uctivě jsem ji&nbsp;pozdravil a&nbsp;prošel kolem. Už&nbsp;jsem se&nbsp;nevydal za&nbsp;přítelem, za&nbsp;nímž jsem původně hodlal zajít. S&nbsp;Alfrédem jsem se&nbsp;tomu, co&nbsp;se&nbsp;měl naučit, věnoval čím dál horlivěji, dbal jsem čím dál starostlivěji o&nbsp;to, aby si&nbsp;všechno dobře vštípil, a&nbsp;kde jsem jen mohl, přikládal jsem ruku k&nbsp;dílu tak jako dřív, pouze ještě ve&nbsp;větší míře. Snažil jsem se, seč jsem jen mohl, mít vliv i&nbsp;na to, jak se&nbsp;Alfréd bude vyvíjet obecně. Hodně často jsem s&nbsp;ním rozmlouval a&nbsp;velice jsem se&nbsp;mu&nbsp;věnoval. Alfréd ke&nbsp;mně lnul stále vroucněji, ježto dobře věděl, že&nbsp;ho&nbsp;mám rád, ba&nbsp;lnul ke&nbsp;mně vroucněji než ke&nbsp;komukoliv jinému a&nbsp;téměř výlučně jen ke&nbsp;mně. Tak jako na&nbsp;venkově bydlel i&nbsp;ve městě hned vedle mne.</span></p>
          <p class="chunk" data-nb-ref-number="90" data-nb-words="88" data-nb-chars="500"><span class="idea" data-nb-ref-number="90" id="idea90" data-nb-words="88" data-nb-chars="500">Hned jak nastalo jaro, vyjeli jsme tak jako v&nbsp;minulém roce do&nbsp;Lužné Vody. Znovu se&nbsp;věci zařídily tak, aby Matylda, Alfréd a&nbsp;já jsme jeli v&nbsp;jednom kočáře. Alfréd seděl zase vedle mne a&nbsp;tiskl se&nbsp;ke&nbsp;mně. Matylda seděla naproti nám. A&nbsp;tak jsme bez jakýchkoliv překážek mohli dva dny na&nbsp;sebe pohlížet láskyplnýma očima a&nbsp;promlouvat spolu. A&nbsp;i když jsme mluvili o&nbsp;nepříliš zajímavých věcech, slyšeli jsme své hlasy a&nbsp;těmi obyčejnostmi prochvívalo z&nbsp;hloubi srdce. Ty&nbsp;dva dny byly nejblaženější v&nbsp;mém životě.</span></p>
          <p class="chunk" data-nb-ref-number="91" data-nb-words="156" data-nb-chars="960"><span class="idea" data-nb-ref-number="91" id="idea91" data-nb-words="156" data-nb-chars="960">Na&nbsp;venkově započal zase život takový, jaký byl v&nbsp;minulém roce. Nic nás nesvazovalo a&nbsp;mohli jsme si&nbsp;duše směňovat snadněji. Byli jsme v&nbsp;matčině nebo i&nbsp;v&nbsp;otcově pokoji svobodnější, mohli jsme zajít na&nbsp;zahradu, mohli jsme se&nbsp;procházet pod stromy na&nbsp;travnatém prostranství a&nbsp;mohli jsme chodit na&nbsp;procházky. Nejraději jsme měli uličku pod vinným loubím. To&nbsp;už&nbsp;byl svatostánek, jeho větve na&nbsp;nás důvěrně shlížely, jeho listí nám bylo svědkem a&nbsp;jeho propletenci prochvívalo nejedno hluboké slovo a&nbsp;válo nejedno dechnutí navýsost nezbadatelného blaženství. Téměř stejně milý nám byl zahradní domek. Za&nbsp;ochranou svých zdí zaštítil nejeden záchvěv slasti a&nbsp;obklopoval nás jako tichá svatyně, když jsme do&nbsp;něho všichni tři vešli a&nbsp;dvě mysli z&nbsp;nich se&nbsp;vzpínaly. Často jsme chodívali na&nbsp;tahle dvě místa. Vlákna nás spájející tisíceronásobně rostla, Matylda byla stále nádhernější, ostatní o&nbsp;ni usilovali čím dál náruživěji, ale její duše se&nbsp;přimykala k&nbsp;mé jen o&nbsp;to pevněji.</span></p>
          <p class="chunk" data-nb-ref-number="92" data-nb-words="90" data-nb-chars="462"><span class="idea" data-nb-ref-number="92" id="idea92" data-nb-words="90" data-nb-chars="462">Často jsem se&nbsp;teď vydával na&nbsp;delší výpravy sám. Kdykoliv jsem byl tak daleko, že&nbsp;už&nbsp;jsem nedohlédl na&nbsp;dům, a&nbsp;kdykoliv jsem tu&nbsp;tak stál a&nbsp;díval se&nbsp;na&nbsp;bílá oblaka, která dojista tkvěla i&nbsp;nad domem, a&nbsp;kdykoliv jsem se&nbsp;díval na&nbsp;les, za&nbsp;nímž stál náš dům, byl jsem do&nbsp;hloubi srdce pohnut. A&nbsp;kdykoliv jsem pak chvátal domů, do&nbsp;útrob těch zdí, uviděl ji&nbsp;tu&nbsp;a&nbsp;poznal, jak se&nbsp;raduje, že&nbsp;se&nbsp;shledáváme, srdce mi&nbsp;v&nbsp;hrudi téměř poskočilo, jak jásalo nad tím, co&nbsp;to&nbsp;vlastním.</span></p>
          <p class="chunk" data-nb-ref-number="93" data-nb-words="63" data-nb-chars="337"><span class="idea" data-nb-ref-number="93" id="idea93" data-nb-words="63" data-nb-chars="337">Přesto bylo tu&nbsp;ponenáhlu cosi, co&nbsp;se&nbsp;mi&nbsp;jak něco zlého zabodávalo do&nbsp;mého štěstí. Hryzalo mě&nbsp;pomyšlení, že&nbsp;Matyldiny rodiče šálíme. Netušili, co&nbsp;se&nbsp;tu&nbsp;děje, a&nbsp;my jim to&nbsp;neřekli. Čím dál víc mě&nbsp;stísňoval ten pocit, to&nbsp;břímě mi&nbsp;tížilo duši čím dál zlověstněji. Bylo to&nbsp;jako nějaké staré zlo, které roste tím víc, oč&nbsp;víc se&nbsp;ho&nbsp;někdo dotýká.</span></p>
          <p class="chunk" data-nb-ref-number="94" data-nb-words="49" data-nb-chars="265"><span class="idea" data-nb-ref-number="94" id="idea94" data-nb-words="49" data-nb-chars="265">Jednoho dne, když právě kvetly růže, řekl jsem Matyldě, že&nbsp;hodlám zajít za&nbsp;matkou, všechno jí&nbsp;vyjevit a&nbsp;poprosit ji&nbsp;o&nbsp;vlídnou přímluvu u&nbsp;otce. Matylda mi&nbsp;odpověděla, to&nbsp;že&nbsp;bude jen dobře, ona že&nbsp;to&nbsp;chce také a&nbsp;naše štěstí že&nbsp;se&nbsp;tím dojista teprve projasní a&nbsp;upevní.</span></p>
          <p class="chunk" data-nb-ref-number="95" data-nb-words="15" data-nb-chars="88"><span class="idea" data-nb-ref-number="95" id="idea95" data-nb-words="15" data-nb-chars="88">Šel jsem za&nbsp;Matyldinou matkou a&nbsp;prostými slovy, leč hlasem váhavým jsem jí&nbsp;všechno řekl.</span></p>
          <p class="chunk" data-nb-ref-number="96" data-nb-words="29" data-nb-chars="169"><span class="idea" data-nb-ref-number="96" id="idea96" data-nb-words="29" data-nb-chars="169">‚To jsem od&nbsp;vás nečekala a&nbsp;netušila,‘ opáčila, ‚nemohu se&nbsp;k&nbsp;tomu nijak vyjadřovat. Nejdřív musím promluvit s&nbsp;manželem. Přijďte ke&nbsp;mně do&nbsp;pokoje za&nbsp;hodinu a&nbsp;odpovím vám.‘</span></p>
          <p class="chunk" data-nb-ref-number="97" data-nb-words="15" data-nb-chars="75"><span class="idea" data-nb-ref-number="97" id="idea97" data-nb-words="15" data-nb-chars="75">Uklonil jsem se, vyšel z&nbsp;její jizby a&nbsp;odebral se&nbsp;k&nbsp;sobě do&nbsp;rohového pokoje.</span></p>
          <p class="chunk" data-nb-ref-number="98" data-nb-words="1202" data-nb-chars="7089"><span class="idea" data-nb-ref-number="98" id="idea98" data-nb-words="1202" data-nb-chars="7089">Když hodina uplynula, šel jsem do&nbsp;návštěvního pokoje Matyldiny matky. Už&nbsp;mě&nbsp;očekávala. Seděla u&nbsp;stolu, u&nbsp;něhož jsme se&nbsp;tak často scházeli. I&nbsp;mně nabídla židli. Když jsem se&nbsp;posadil, řekla. ‚Můj manžel je&nbsp;stejného názoru jako já. Dali jsme vám důvěru a&nbsp;ta byla tak veliká, že&nbsp;ji&nbsp;nemůžeme ani málem obhájit. Skýtal jste nám důvod k&nbsp;takové důvěře. Nebudeme se&nbsp;o&nbsp;to přít. Ale jedno se&nbsp;říci musí. Svazek, který jste vy&nbsp;dva uzavřeli, nemá cíl, přinejmenším nelze takového cíle dohlédnout. Možná na&nbsp;tom, že&nbsp;jste takový svazek uzavřeli, máte oba stejný podíl. Ale ani jeden, ani druhý jste nejspíš nemysleli na&nbsp;jeho důsledky, jinak by&nbsp;pro nás bylo dost obtížné vás omluvit. Oddali jste se&nbsp;svým citům. Chápu to. Jen si&nbsp;nedovedu vysvětlit, proč jsem to&nbsp;nepochopila už&nbsp;dříve. Já&nbsp;jsem vám tolik&nbsp;– tolik důvěřovala. Ale teď mě&nbsp;poslouchejte. Matylda je&nbsp;ještě dítě, ještě musí uplynout řada let a&nbsp;ona se&nbsp;za&nbsp;nich musí naučit, co&nbsp;bude v&nbsp;budoucnu pro ni&nbsp;nezbytné umět a&nbsp;zvládat, musí uplynout ještě řada let, než vůbec pochopí, co&nbsp;vůbec je&nbsp;takový svazek, jaký právě uzavřela. Matylda je&nbsp;člověk živý, dopustila, aby se&nbsp;její duše zmocnil cit, který je&nbsp;jí&nbsp;příjemný a&nbsp;který nejspíš teprve bude muset podrobit veledůležitým přípravám na&nbsp;budoucí život, anebo má&nbsp;mít větší klid, aby se&nbsp;mohla přiměřeně věnovat takovým přípravám? Má&nbsp;snad ten cit dále trvat, stále dál, dokud nebudeme moci říci, že&nbsp;je&nbsp;už&nbsp;nevěstou? Pokud bude dále trvat, nepřinese snad trýznivé chvíle, ježto nebude moci tak brzy dospět svého přirozeného závěru, a&nbsp;nepřivede tedy s&nbsp;sebou pochyby, netrpělivost, nutkavé usilování, nevoli a&nbsp;žal? Nespolyká svou žravostí veškeré ty&nbsp;krásné, ušlechtilé, veselé, poklidné časy, jaké jsou dány takové rozkvétající dívce, než si&nbsp;vetkne do&nbsp;vlasů svatební vínek? Copak takové předčasné sklony zaměřené na&nbsp;daleké cíle nezničily často nejedno životní štěstí? Jestliže Matyldu milujete, jestliže ji&nbsp;ze&nbsp;srdce milujete opravdovou láskou, jste schopen ji&nbsp;vystavit takovému nebezpečí? Copak takové hluboké toužení a&nbsp;divé city, když trvají léta, nepohřbí vposledku téměř veškeré síly člověka? A&nbsp;co když náklonnost jednoho se&nbsp;vytratí a&nbsp;ostatní je&nbsp;pak bezútěšné, anebo když u&nbsp;jednoho i&nbsp;u&nbsp;druhého ochabne a&nbsp;zanechá za&nbsp;sebou jen prázdno? Oba řeknete, že&nbsp;něco takového u&nbsp;vás není možné. Vím, že&nbsp;teď tak oba cítíte, vím, že&nbsp;to&nbsp;u&nbsp;vás třeba vskutku možné není; jenže já&nbsp;jsem často viděla, jak náklonnost taková i&nbsp;onaká ustala a&nbsp;proměnila se, ba&nbsp;že&nbsp;i&nbsp;ty nejsilnější city, jaké vzdorovaly jakékoliv moci, poté co&nbsp;už&nbsp;neměly proti sobě odpor jiný než tuhý, setrvalý, úmorný čas, téhle tiché a&nbsp;nenápadné moci podlehly. Má&nbsp;se&nbsp;snad Matylda&nbsp;– řeknu ‚vaše Matylda‘&nbsp;– ponechat napospas téhle možnosti? Nemá se&nbsp;jí&nbsp;snad dopřát život, do&nbsp;něhož teď čerstvou duší nahlíží? Je&nbsp;větší láskou nedbat na&nbsp;vlastní blaženost, ba&nbsp;nedbat ani na&nbsp;současnou blaženost toho, koho milujeme, zato však klást základy jeho klidnému, pevnému a&nbsp;trvalému štěstí. To&nbsp;je, domnívám se, vaší a&nbsp;je Matyldinou povinností. Nemůžete mi&nbsp;namítnout, že&nbsp;takové štěstí se&nbsp;založí svazkem, který se&nbsp;vzápětí uzavře. I&nbsp;kdyby Matyldino jmění bylo tak velké, že&nbsp;by&nbsp;se&nbsp;z&nbsp;něho mohl založit rodinný majetek, i&nbsp;kdybyste se&nbsp;vy&nbsp;smířil s&nbsp;tím, že&nbsp;byste alespoň nějaký čas žili ze&nbsp;jmění vaší manželky, o&nbsp;čemž pochybuji, tím byste ještě nic nevyhráli, ježto Matylda, jak jsem říkala, ještě nemá velkou spoustu vlastností, jaké manželka a&nbsp;matka mít musí, ježto se&nbsp;dále podle našeho názoru, že&nbsp;pečovat o&nbsp;tělesné blaho našich dětí je&nbsp;naší povinností, nemůže vdávat přinejmenším dříve než za&nbsp;šest anebo sedm let, a&nbsp;tedy nejistota a&nbsp;nebezpečí, o&nbsp;nichž jsem mluvila dříve, by&nbsp;tu&nbsp;existovala pro ni&nbsp;a&nbsp;pro vás i&nbsp;vzdor tomu, jaké stanovisko zastáváte. Ježto děti v&nbsp;Matyldině věku musí bezpodmínečně poslouchat rodiče a&nbsp;ježto hodné děti, mezi něž Matyldu počítám, rodiče rády poslechnou, vzdor tomu, že&nbsp;to&nbsp;vašemu srdci působí žal, protože důvěřují lásce a&nbsp;lepšímu rozhledu rodičů, stačilo by&nbsp;mně teď říci, že&nbsp;můj manžel a&nbsp;já jsme rozhodli, aby Matylda pro své blaho svazek, kterým se&nbsp;s&nbsp;vámi spojila, a&nbsp;který nemůže nadále trvat, nyní zrušila; nicméně já&nbsp;jsem vám tu&nbsp;předestřela náš názor, protože si&nbsp;vás vysoce vážím a&nbsp;protože jsem i&nbsp;viděla, že&nbsp;jste mi&nbsp;nakloněn, jak ostatně dokládá vaše vyznání, jež jste měl arci učinit poněkud dříve. Dovolte mi, abych teď mluvila trochu o&nbsp;vás. Vy&nbsp;jste, i&nbsp;když starší než Matylda, přece jen jako muž ještě tak mladý, že&nbsp;situaci, v&nbsp;níž jste, nedokážete nejspíš tak úplně odhadnout. Můj manžel a&nbsp;já jsme názoru, že&nbsp;vy, tak jak vás známe, jste se&nbsp;pro své city, které jsou pořád ušlechtilé a&nbsp;vřelé, upadl do&nbsp;náklonnosti k&nbsp;Matyldě, jíž i&nbsp;jako rodiče musíme nicméně přiznat jistý půvab, že&nbsp;se&nbsp;vám tenhle cit zvěstoval jako cosi výsostného a&nbsp;vznešeného, že&nbsp;vás nadto i&nbsp;svrchovaně blažil, a&nbsp;že jste tedy nepomyslel na&nbsp;nějaký odpor, který by&nbsp;se&nbsp;vám arci dojista jevil i&nbsp;jako zrada na&nbsp;Matyldě. Nicméně vaši situaci, když ji&nbsp;posuzujeme z&nbsp;hlediska, o&nbsp;němž tu&nbsp;mluvím, nelze ani označit za&nbsp;zákonnou. Jste ještě tak mladý, vydal jste se&nbsp;teprve nedávno na&nbsp;jistou dráhu, musíte v&nbsp;tom pokračovat anebo, pokud se&nbsp;vám nebude zamlouvat, zvolit nějakou jinou. Muž vašeho nadání a&nbsp;vašeho niterného ustrojení naprosto nemůže zůstat natrvalo u&nbsp;jediné. Před vámi je&nbsp;ještě notně dlouhá doba a&nbsp;tu musíte využít, abyste se&nbsp;v&nbsp;životě začal zabývat něčím stálým, čeho vám bude třeba, a&nbsp;vydobyl si&nbsp;onu vnější nezávislost, jakou budete potřebovat, abyste jedno i&nbsp;druhé použil k&nbsp;vybudování pevných rodinných vztahů. Jste hodně nejistý ve&nbsp;svém usilování, jestliže do&nbsp;něho mísíte nějakou předčasnou náklonnost, a&nbsp;v&nbsp;té náklonnosti, jež vás tak ovládá, číhá na&nbsp;vaši povahu a&nbsp;na vaše srdce hodně nebezpečí! Vám oběma to&nbsp;teď způsobí bolest, že&nbsp;zrušíte ten uzavřený svazek anebo přinejmenším ho&nbsp;odsunete, to&nbsp;my&nbsp;víme, cítíme tu&nbsp;bolest, obou vás litujeme a&nbsp;vyčítáme si, že&nbsp;jsme neuměli takovémuto stavu zabránit; ale jeden i&nbsp;druhý se&nbsp;zklidníte, Matylda bude moci dovršit své vzdělávání, vy&nbsp;se&nbsp;upevníte ve&nbsp;svém budoucím postavení a&nbsp;pak si&nbsp;budeme moci znovu o&nbsp;všem promluvit. I&nbsp;kdyby nebylo téhle náklonnosti, byl byste dlouho už&nbsp;stejně nemohl zastávat svou nynější pozici. Vděčíme vám za&nbsp;velice mnoho. Náš Alfréd a&nbsp;také Matylda díky vám nádherně zrají. Ale právě proto bychom nebyli mohli přenést přes srdce, abychom vám ve&nbsp;svůj prospěch bránili ve&nbsp;vaší budoucnosti, a&nbsp;můj manžel si&nbsp;předsevzal, že&nbsp;s&nbsp;vámi o&nbsp;celé záležitosti promluví. Přemýšlejte o&nbsp;tom, co&nbsp;jsem vám řekla. Nežádám odpověď dnes, ale dejte mi&nbsp;ji&nbsp;v&nbsp;těchto dnech. Mám ještě jedno přání, znám vás, a&nbsp;proto se&nbsp;vám s&nbsp;ním hodlám svěřit. Máte nad Matyldou nesmírnou moc, jak jsme to&nbsp;vždycky vídali, jak se&nbsp;nám však v&nbsp;takové mohutnosti nikdy nejevila, použijte tuhle moc, pokud na&nbsp;vás to, co&nbsp;jsem vám říkala, nějak zapůsobilo, na&nbsp;ni, abyste ji&nbsp;přesvědčil o&nbsp;tom, co&nbsp;jsem vám říkala, a&nbsp;abyste to&nbsp;nebohé dítě uklidnil. Jestli se&nbsp;vám to&nbsp;podaří, věřte mi, že&nbsp;tím Matyldě osvědčíte velkou lásku, osvědčíte ji&nbsp;sobě a&nbsp;také nám. Dejte se&nbsp;pak do&nbsp;svého povolání s&nbsp;horlivostí svého talentu a&nbsp;s&nbsp;vytrvalostí, jakou jste osvědčil u&nbsp;nás v&nbsp;rodině. Byli jsme vám velice nakloněni, tu&nbsp;náklonnost a&nbsp;příchylnost zase naleznete, budete klidnější, a&nbsp;všechno se&nbsp;v&nbsp;dobré obrátí.‘</span></p>
          <p class="chunk" data-nb-ref-number="99" data-nb-words="12" data-nb-chars="75"><span class="idea" data-nb-ref-number="99" id="idea99" data-nb-words="12" data-nb-chars="75">Domluvila, svou sličnou přátelskou ruku položila na&nbsp;stůl a&nbsp;pohlédla na&nbsp;mne.</span></p>
          <p class="chunk" data-nb-ref-number="100" data-nb-words="8" data-nb-chars="50"><span class="idea" data-nb-ref-number="100" id="idea100" data-nb-words="8" data-nb-chars="50">‚Jste bledý jako obílená stěna,‘ řekla po&nbsp;chvilce.</span></p>
          <p class="chunk" data-nb-ref-number="101" data-nb-words="27" data-nb-chars="158"><span class="idea" data-nb-ref-number="101" id="idea101" data-nb-words="27" data-nb-chars="158">Do&nbsp;očí mi&nbsp;vhrklo několik slz a&nbsp;odpověděl jsem: ‚Teď jsem úplně sám. Otec, matka, sestra zemřeli.‘ Víc jsem říci nedokázal, rty se&nbsp;mi&nbsp;chvěly nevýslovným žalem.</span></p>
          <p class="chunk" data-nb-ref-number="102" data-nb-words="81" data-nb-chars="475"><span class="idea" data-nb-ref-number="102" id="idea102" data-nb-words="81" data-nb-chars="475">Vstala, položila mi&nbsp;ruku do&nbsp;týla a&nbsp;řekla se&nbsp;slzami v&nbsp;líbezném hlase: ‚Gustave, synu! Byls mým synem vždycky a&nbsp;nemohu si&nbsp;lepšího ani přát. Teď se&nbsp;oba vydejte na&nbsp;cestu vzdělávání, a&nbsp;když vám jednou vaše dospělé nitro řekne to, co&nbsp;vám dnes říká vaše vzpínající se&nbsp;srdce, pak oba přijďte, my&nbsp;vám požehnáme. Ale nebuďte si&nbsp;nějakým dalším podobným blázněním, stupňováním svých současných citů do&nbsp;křeče a&nbsp;možná do&nbsp;zvrhlosti na&nbsp;překážku konečnému vývoji, kterého je&nbsp;vám tak potřeba.‘</span></p>
          <p class="chunk" data-nb-ref-number="103" data-nb-words="4" data-nb-chars="23"><span class="idea" data-nb-ref-number="103" id="idea103" data-nb-words="4" data-nb-chars="23">Poprvé vůbec mi&nbsp;tykala.</span></p>
          <p class="chunk" data-nb-ref-number="104" data-nb-words="10" data-nb-chars="48"><span class="idea" data-nb-ref-number="104" id="idea104" data-nb-words="10" data-nb-chars="48">Odešla ode mne a&nbsp;přecházela po&nbsp;pokoji sem a&nbsp;tam.</span></p>
          <p class="chunk" data-nb-ref-number="105" data-nb-words="374" data-nb-chars="2161"><span class="idea" data-nb-ref-number="105" id="idea105" data-nb-words="374" data-nb-chars="2161">‚Vážená paní,‘ řekl jsem po&nbsp;chvíli, ‚není nutné, abych vám odpověděl zítra anebo v&nbsp;těchto dnech; já&nbsp;to&nbsp;mohu učinit okamžitě. Důvody, které jste mi&nbsp;tu&nbsp;vyjmenovala, jsou nejspíš naprosto správné; myslím, že&nbsp;to&nbsp;opravdu je&nbsp;tak, jak říkáte; nicméně celé mé&nbsp;nitro se&nbsp;tomu vzpírá, a&nbsp;jakkoliv to, co&nbsp;jste říkala, je&nbsp;pravda, nejsem s&nbsp;to něco takového chápat. Dovolte mi, ať&nbsp;od&nbsp;toho všeho uběhne nějaký čas, a&nbsp;já si&nbsp;pak ještě jednou promyslím, o&nbsp;čem teď přemýšlet nedokážu. Ale jedno pochopit dokážu. Dítě nesmí být vůči rodičům neposlušné, pokud se&nbsp;s&nbsp;nimi nechce navěky rozkmotřit, pokud nemá zavrhnout rodiče anebo i&nbsp;sebe. Matylda své hodné rodiče zavrhnout nemůže a&nbsp;sama je&nbsp;hodná tak, že&nbsp;nemůže zavrhnout ani sebe. Její rodiče požadují, aby teď zrušila svazek, jejž uzavřela, a&nbsp;ona je&nbsp;uposlechne. Já&nbsp;se&nbsp;nebudu pokoušet zvrátit to, co&nbsp;jí&nbsp;rodiče přikázali. Důvody, které jste mi&nbsp;tu&nbsp;řekla a&nbsp;které ne&nbsp;a&nbsp;ne mi&nbsp;proniknout do&nbsp;mysli, tkví v&nbsp;té vaší asi pevně, jinak byste mi&nbsp;je&nbsp;nebyla tak důrazně vyjmenovávala, nebyla byste mi&nbsp;je&nbsp;vyjmenovávala tak laskavě a&nbsp;vposled v&nbsp;slzách. Asi nebudete schopna od&nbsp;nich upustit. Neuměli jsme si&nbsp;představit, že&nbsp;to, co&nbsp;pro nás bude tak výsostným štěstím, pro rodiče bude pohromou. Řekla jste to&nbsp;z&nbsp;nejhlubšího přesvědčení. I&nbsp;kdybyste se&nbsp;mýlila, i&nbsp;kdyby vás naše prosby dokázaly obměkčit, vaše přátelská vůle, vaše srdce a&nbsp;vaše požehnání by&nbsp;s&nbsp;oním svazkem nebyly zajedno, a&nbsp;takový svazek bez radosti rodičů, svazek spojený s&nbsp;otcovou i&nbsp;matčinou zarmouceností by&nbsp;nutně byl svazkem zarmoucení, byl by&nbsp;věčným ostnem a&nbsp;vaše vážné anebo sklíčené líce byly by&nbsp;výčitkou, kterou nelze zahladit. Proto je&nbsp;veta po&nbsp;onom svazku, a&nbsp;i kdyby byl sebevíc oprávněný, a&nbsp;bude po&nbsp;něm potud, pokud s&nbsp;ním rodiče nebudou moci souhlasit. Vaši neposlušnou dceru bych nemohl už&nbsp;milovat tak nevýslovně, jako ji&nbsp;miluji teď, vaši poslušnou dceru budu ctít a&nbsp;milovat z&nbsp;hloubi duše, pokud budu žít a&nbsp;ať budu jakkoliv daleko. Tedy ten svazek zrušíme, jakkoli bolestné to&nbsp;asi bude.&nbsp;– Ach matko, matko!&nbsp;– dovolte, abych vás tak nazval poprvé a&nbsp;možná i&nbsp;naposled&nbsp;–, ten žal je&nbsp;tak velký, že&nbsp;jej nedokáže vyslovit žádný jazyk a&nbsp;že jsem si&nbsp;ani neuměl představit, jak velký může být.‘</span></p>
          <p class="chunk" data-nb-ref-number="106" data-nb-words="29" data-nb-chars="188"><span class="idea" data-nb-ref-number="106" id="idea106" data-nb-words="29" data-nb-chars="188">‚Já si&nbsp;to&nbsp;uvědomuji,‘ odpověděla, ‚a proto sklíčenost, jakou pociťuji já&nbsp;a&nbsp;manžel, je&nbsp;nesmírná, že&nbsp;nedokážeme své drahé dítě a&nbsp;vás, kterého také milujeme, ušetřit takové ublíženosti duše.‘</span></p>
          <p class="chunk" data-nb-ref-number="107" data-nb-words="32" data-nb-chars="195"><span class="idea" data-nb-ref-number="107" id="idea107" data-nb-words="32" data-nb-chars="195">‚Zítra řeknu Matyldě,‘ opáčil jsem, ‚že musí poslechnout otce a&nbsp;matku. Dnes mi&nbsp;dovolte, vážená paní, abych si&nbsp;poněkud uspořádal myšlenky&nbsp;– a&nbsp;abych si&nbsp;uspořádal i&nbsp;leccos dalšího, co&nbsp;je&nbsp;zapotřebí.‘</span></p>
          <p class="chunk" data-nb-ref-number="108" data-nb-words="6" data-nb-chars="28"><span class="idea" data-nb-ref-number="108" id="idea108" data-nb-words="6" data-nb-chars="28">Znovu mi&nbsp;do&nbsp;očí vhrkly slzy.</span></p>
          <p class="chunk" data-nb-ref-number="109" data-nb-words="36" data-nb-chars="220"><span class="idea" data-nb-ref-number="109" id="idea109" data-nb-words="36" data-nb-chars="220">‚Vzpamatujte se, milý Gustave,‘ řekla, ‚a čiňte, co&nbsp;pokládáte za&nbsp;dobré, promluvte si&nbsp;s&nbsp;Matyldou anebo i&nbsp;nepromluvte, já&nbsp;vám nebudu nic nařizovat. Přijde čas, kdy uznáte, že&nbsp;vám tolik nekřivdím, jak si&nbsp;možná teď myslíte.‘</span></p>
          <p class="chunk" data-nb-ref-number="110" data-nb-words="13" data-nb-chars="70"><span class="idea" data-nb-ref-number="110" id="idea110" data-nb-words="13" data-nb-chars="70">Políbil jsem jí&nbsp;ruku, kterou mi&nbsp;vlídně podala, a&nbsp;odešel jsem z&nbsp;pokoje.</span></p>
          <p class="chunk" data-nb-ref-number="111" data-nb-words="301" data-nb-chars="1705"><span class="idea" data-nb-ref-number="111" id="idea111" data-nb-words="301" data-nb-chars="1705">Druhý den jsem požádal Matyldu, aby se&nbsp;se&nbsp;mnou prošla po&nbsp;zahradě. Vydali jsme se&nbsp;první její částí a&nbsp;šli jsme uličkou pod vinným loubím až&nbsp;k&nbsp;zahradnímu domku, u&nbsp;něhož kvetly růže. Jak jsme tak putovali, nepromluvili jsme téměř slova, vyjma toho, že&nbsp;jsme si&nbsp;říkali, jak se&nbsp;nám líbí ta&nbsp;a&nbsp;ona květina, jak je&nbsp;krásné vinné loubí a&nbsp;jak se&nbsp;den tak rozjasnil. Byli jsme příliš dychtiví toho, co&nbsp;přijde, Matylda zvědavá na&nbsp;to, co&nbsp;jsem jí&nbsp;měl zvěstovat, a&nbsp;já na&nbsp;to, jak tu&nbsp;zvěst přijme. Poblíž zahradního domku byla lavička, z&nbsp;jednoho růžového keře na&nbsp;ni&nbsp;padal stín. Vybídl jsem Matyldu, ať&nbsp;se&nbsp;mnou na&nbsp;lavičku usedne. Udělala to. Poprvé jsme si&nbsp;vyšli do&nbsp;zahrady docela sami a&nbsp;docela sami jsme seděli pospolu na&nbsp;lavičce. Byla to&nbsp;předzvěst, že&nbsp;buď nám něco takového bude v&nbsp;budoucnu dovoleno beze všech námitek, anebo že&nbsp;je&nbsp;tohle naposled a&nbsp;že se&nbsp;do&nbsp;nás proto vkládá bezvýhradná důvěra. Viděl jsem, že&nbsp;si&nbsp;je&nbsp;toho Matylda vědoma; protože celá její bytost přímo sálala svrchovaným očekáváním. Nicméně jediným slovem se&nbsp;nepřičinila, abych jí&nbsp;začal zvěstovat, o&nbsp;co tu&nbsp;jde. Zřejmě to, jak jsem se&nbsp;choval, vyvolalo v&nbsp;ní obavy; ačkoliv totiž jsem si&nbsp;v&nbsp;noci bezpočtukrát sestavoval výroky, jež jsem jí&nbsp;hodlal přednést, nedokázal jsem teď promluvit, a&nbsp;ačkoliv jsem se&nbsp;snažil zvládat své city, asi se&nbsp;mi&nbsp;dala z&nbsp;tváře vyčíst bolest. Když jsme tak už&nbsp;chvíli seděli, dívali jsme se&nbsp;sobě na&nbsp;špičky nohou, a&nbsp;co bylo zvláštní, nedrželi se&nbsp;za&nbsp;ruce, začal jsem jí&nbsp;rozechvěle a&nbsp;zajíkavě líčit, co&nbsp;si&nbsp;myslí její rodiče a&nbsp;že si&nbsp;přejí, abychom náš svazek přinejmenším na&nbsp;nynější dobu zrušili. Nezmínil jsem se&nbsp;o&nbsp;důvodech, jež matka uvedla, a&nbsp;pouze jsem Matyldě předestřel, že&nbsp;bude muset poslechnout a&nbsp;že neposlušností se&nbsp;náš svazek neudrží.</span></p>
          <p class="chunk" data-nb-ref-number="112" data-nb-words="6" data-nb-chars="40"><span class="idea" data-nb-ref-number="112" id="idea112" data-nb-words="6" data-nb-chars="40">Když jsem skončil, byla nanejvýš užaslá.</span></p>
          <p class="chunk" data-nb-ref-number="113" data-nb-words="15" data-nb-chars="76"><span class="idea" data-nb-ref-number="113" id="idea113" data-nb-words="15" data-nb-chars="76">‚Prosím tě, jen mi&nbsp;stručně zopakuj, cos to&nbsp;řekl a&nbsp;co že&nbsp;máme udělat,‘ řekla.</span></p>
          <p class="chunk" data-nb-ref-number="114" data-nb-words="13" data-nb-chars="72"><span class="idea" data-nb-ref-number="114" id="idea114" data-nb-words="13" data-nb-chars="72">‚Musíš být rodičům po&nbsp;vůli a&nbsp;zrušit ten svazek se&nbsp;mnou,‘ odpověděl jsem.</span></p>
          <p class="chunk" data-nb-ref-number="115" data-nb-words="17" data-nb-chars="88"><span class="idea" data-nb-ref-number="115" id="idea115" data-nb-words="17" data-nb-chars="88">‚A tohle mi&nbsp;ty&nbsp;navrhuješ a&nbsp;matce jsi slíbil, že&nbsp;něco takového u&nbsp;mě vymůžeš?‘ zeptala se.</span></p>
          <p class="chunk" data-nb-ref-number="116" data-nb-words="20" data-nb-chars="120"><span class="idea" data-nb-ref-number="116" id="idea116" data-nb-words="20" data-nb-chars="120">‚Matyldo, ne&nbsp;že&nbsp;to&nbsp;na&nbsp;tobě vymohu,‘ odpověděl jsem jí, ‚my musíme poslechnout; protože vůle rodičů je&nbsp;pro děti zákonem.‘</span></p>
          <p class="chunk" data-nb-ref-number="117" data-nb-words="235" data-nb-chars="1331"><span class="idea" data-nb-ref-number="117" id="idea117" data-nb-words="235" data-nb-chars="1331">‚Musím poslechnout,‘ vyhrkla a&nbsp;vymrštila se&nbsp;z&nbsp;lavičky, ‚a já&nbsp;také poslechnu; ale ty&nbsp;poslechnout nemusíš, tví rodiče to&nbsp;nejsou. Tys sem chodit nemusel a&nbsp;nemusels souhlasit s&nbsp;příkazem, abys se&nbsp;mnou rozvázal pouto lásky, kterým jsme se&nbsp;spojili. Měls říci: Paní, vaše dcera vás poslechne, řekněte jí&nbsp;jenom, co&nbsp;od&nbsp;ní&nbsp;chcete; jenže já&nbsp;nejsem povinen uposlechnout vaše nařízení, já&nbsp;budu vaše dítě milovat, dokud ve&nbsp;mně bude jediná krůpěj krve, budu se&nbsp;ze&nbsp;všech sil snažit, abych ji&nbsp;jednou měl pro sebe. A&nbsp;bude-li vás poslušná, už&nbsp;se&nbsp;mnou nepromluví, už&nbsp;na&nbsp;mě&nbsp;nepohlédne, odejdu od&nbsp;ní&nbsp;daleko; ale milovat ji&nbsp;budu přesto, dokud existuje tenhle a&nbsp;příští život, žádné jiné nevěnuji zrnko náklonnosti a&nbsp;nikdy se&nbsp;Matyldy nevzdám. Taks měl mluvit, a&nbsp;kdybys byl odešel z&nbsp;našeho zámku, byla bych věděla, žes takhle mluvil, a&nbsp;tisícero milionů řetězů by&nbsp;mě&nbsp;od&nbsp;tebe neodtrhlo, a&nbsp;jednou bych se&nbsp;radovala, že&nbsp;jsem splnila, co&nbsp;ti&nbsp;kdysi skýtalo tohle bouřné srdce. Tys zrušil ten svazek dřív, než jsi se&nbsp;mnou odešel na&nbsp;tohle místo, nežs mě&nbsp;dovedl k&nbsp;téhle lavičce, k&nbsp;níž jsem s&nbsp;tebou ochotně šla, protože jsem nevěděla, cos spáchal. I&nbsp;kdyby teď přišel otec a&nbsp;matka a&nbsp;řekli: »Vezměte se, mějte se&nbsp;navěky«, bylo by&nbsp;stejně po&nbsp;všem veta. Ty&nbsp;ses provinil proti věrnosti, o&nbsp;níž jsem měla za&nbsp;to, že&nbsp;je&nbsp;pevnější než všechny pilíře světa a&nbsp;hvězdy na&nbsp;nebeské báni.‘</span></p>
          <p class="chunk" data-nb-ref-number="118" data-nb-words="14" data-nb-chars="84"><span class="idea" data-nb-ref-number="118" id="idea118" data-nb-words="14" data-nb-chars="84">‚Matyldo,‘ řekl jsem, ‚co teď dělám, je&nbsp;nekonečně obtížnější než to, cos žádala ty.‘</span></p>
          <p class="chunk" data-nb-ref-number="119" data-nb-words="34" data-nb-chars="198"><span class="idea" data-nb-ref-number="119" id="idea119" data-nb-words="34" data-nb-chars="198">‚Obtížné nebo neobtížné, o&nbsp;tom tady řeč není,‘ odpověděla mi, ‚tady se&nbsp;mluví o&nbsp;tom, co&nbsp;musí být, o&nbsp;něčem, čeho opak jsem pokládala za&nbsp;cosi nemožného. Gustave, Gustave, Gustave, jaks to&nbsp;mohl udělat?‘</span></p>
          <p class="chunk" data-nb-ref-number="120" data-nb-words="212" data-nb-chars="1212"><span class="idea" data-nb-ref-number="120" id="idea120" data-nb-words="212" data-nb-chars="1212">Poodešla ode mne několik kroků, zády ke&nbsp;mně poklekla do&nbsp;trávy u&nbsp;růží, co&nbsp;kvetly u&nbsp;zahradního domku, sepjala ruce a&nbsp;vyhrkla a&nbsp;slzy jí&nbsp;tekly: ‚Slyšte, vy&nbsp;tisíce květů, co&nbsp;se&nbsp;dívaly, když líbal tyhle rty, slyš to, ty&nbsp;vinné loubí, kterés vnímalo tu&nbsp;šeptanou přísahu věčné věrnosti, já&nbsp;ho&nbsp;milovala tak, že&nbsp;to&nbsp;nelze vyslovit žádným jazykem, žádnou řečí. Tohle srdce je&nbsp;co&nbsp;do&nbsp;let mladé, ale je&nbsp;bohaté na&nbsp;velkorysost; všechno, co&nbsp;v&nbsp;něm žilo, odevzdala jsem milovanému člověku, nebylo ve&nbsp;mně jiné myšlenky než jeho, celý budoucí život, který mohl zahrnout v&nbsp;sobě ještě hodně let, byla bych pro něj obětovala jak dechnutí, každičkou krůpěj krve byla bych nechala ze&nbsp;sebe zvolna uplývat a&nbsp;každičké vlákno vyrvávat z&nbsp;těla&nbsp;– a&nbsp;byla bych k&nbsp;tomu i&nbsp;výska­la. Měla jsem za&nbsp;to, že&nbsp;to&nbsp;ví, protože jsem měla za&nbsp;to, že&nbsp;on&nbsp;by&nbsp;to&nbsp;udělal rovněž. A&nbsp;teď mě&nbsp;vyvede z&nbsp;domu ven, aby mi&nbsp;řekl to, co&nbsp;řekl. Kdybych musela čelit jakýmkoli bolestem zvnějšku, kdybych musela zvládat jakékoliv zápasy, úsilí, snášet cokoliv, vydržela bych to, jenže teď on&nbsp;– on! Na&nbsp;všechny časy znemožňuje, abych mu&nbsp;mohla ještě kdy náležet, protože zničil kouzlo, které všechno spájelo, kouzlo, které do&nbsp;budoucích let a&nbsp;navěky slibovalo sepětí, jež nelze rozervat.‘</span></p>
          <p class="chunk" data-nb-ref-number="121" data-nb-words="35" data-nb-chars="181"><span class="idea" data-nb-ref-number="121" id="idea121" data-nb-words="35" data-nb-chars="181">Pokročil jsem k&nbsp;ní, abych ji&nbsp;zvedl. Chopil jsem se&nbsp;její ruky. Ta&nbsp;ruka byla jako žár sám. Matylda vstala, vymanila svou ruku z&nbsp;mé a&nbsp;vydala se&nbsp;k&nbsp;zahradnímu domku, u&nbsp;něhož kvetly růže.</span></p>
          <p class="chunk" data-nb-ref-number="122" data-nb-words="64" data-nb-chars="396"><span class="idea" data-nb-ref-number="122" id="idea122" data-nb-words="64" data-nb-chars="396">‚Matyldo,‘ řekl jsem, ‚nejde tu&nbsp;o&nbsp;nějaké porušení věrnosti, věrnost se&nbsp;tu&nbsp;neporušila. Nezaměňuj jedno za&nbsp;druhé. My&nbsp;jsme si&nbsp;vůči rodičům počínali nesprávně, když jsme před nimi chtěli utajit, co&nbsp;jsme učinili, a&nbsp;když jsme na&nbsp;tom utajování zarputile trvali. Oni se&nbsp;obávají, že&nbsp;by&nbsp;se&nbsp;nám nevedlo dobře. Nežádají, abychom vymazali své city, jen to, abychom načas zrušili vnější stránku našeho svazku.‘</span></p>
          <p class="chunk" data-nb-ref-number="123" data-nb-words="35" data-nb-chars="215"><span class="idea" data-nb-ref-number="123" id="idea123" data-nb-words="35" data-nb-chars="215">‚Nemůžeš na&nbsp;chvíli nebýt sám sebou?‘ opáčila Matylda. ‚Ty už&nbsp;nemůžeš na&nbsp;chvíli přimět srdce, aby netlouklo? Zevnějšek, vnitřek, to&nbsp;je&nbsp;všechno jedno a&nbsp;totéž a&nbsp;všechno je&nbsp;láska. Tys nikdy nemiloval, když tohle nevíš.‘</span></p>
          <p class="chunk" data-nb-ref-number="124" data-nb-words="175" data-nb-chars="957"><span class="idea" data-nb-ref-number="124" id="idea124" data-nb-words="175" data-nb-chars="957">‚Matyldo,‘ odpověděl jsem jí, ‚tys byla vždycky tak dobrá, tys byla taková čistá, skvělá, že&nbsp;jsem si&nbsp;tě&nbsp;ze&nbsp;všech sil uzamkl do&nbsp;duše&nbsp;– dneska jsi poprvé nespravedlivá. Má&nbsp;láska je&nbsp;nekonečná, je&nbsp;nezničitelná a&nbsp;bolest, že&nbsp;od&nbsp;tebe musím upustit, je&nbsp;nevýslovná, nevěděl jsem, že&nbsp;existuje na&nbsp;světě bolest taková; větší je&nbsp;jen ta, že&nbsp;se&nbsp;ve&nbsp;mně tak mýlíš. Mně je&nbsp;naprosto lhostejné, kdo by&nbsp;ti&nbsp;byl měl říci, co&nbsp;ti&nbsp;rodiče přikazují, je&nbsp;to&nbsp;jedno, oni jsou rodiče, příkaz je&nbsp;příkaz, a&nbsp;to nejsvětější v&nbsp;nás nám říká, že&nbsp;rodiče se&nbsp;musí ctít, že&nbsp;pouto mezi rodiči a&nbsp;dětmi se&nbsp;nesmí zpřetrhat, i&nbsp;když srdce třeba puká. Tak jsem to&nbsp;cítil, tak jsem jednal, a&nbsp;chtěl jsem ti&nbsp;tu&nbsp;nezbytnost říci co&nbsp;nejněžněji a&nbsp;nejjemněji, proto jsem se&nbsp;toho poslání podjal; myslel jsem, že&nbsp;ti&nbsp;nikdo něco tak hořkého nedokáže říci tak něžně a&nbsp;jemně jako já, proto jsem přišel. Z&nbsp;laskavosti, ze&nbsp;soucitu jsem přišel. Vedla mě&nbsp;povinnost, tou povinností mi&nbsp;puká srdce a&nbsp;v&nbsp;tom pukajícím srdci jsi ty.‘</span></p>
          <p class="chunk" data-nb-ref-number="125" data-nb-words="161" data-nb-chars="902"><span class="idea" data-nb-ref-number="125" id="idea125" data-nb-words="161" data-nb-chars="902">‚Ano, ano, to&nbsp;jsou slova,‘ řekla; vzlykala stále prudčeji a&nbsp;téměř už&nbsp;křečovitě, ‚to jsou slova, jakým jsem dříve tak ráda a&nbsp;bedlivě naslouchala, která mi&nbsp;vcházela do&nbsp;duše tak sladce, která byla sladká, už&nbsp;kdyžs to&nbsp;doposud nevěděl, kterým jsem věřila jako věčné pravdě. Nemusel ses podjímat úkolu pohnout mě&nbsp;k&nbsp;tomu, abychom napadrť rozbili naši lásku, i&nbsp;kdyby to&nbsp;stokrát byla povinnost, neměls něco takového mít pro sebe za&nbsp;možné. Proto ti&nbsp;teď už&nbsp;nemohu věřit, tvá láska není taková, jak jsem si&nbsp;myslela, a&nbsp;taková, jaká je&nbsp;ta&nbsp;má. Já&nbsp;jsem přišla o&nbsp;jakékoliv srovnání a&nbsp;nevím, jak to&nbsp;všechno je. Kdybys byl kdysi řekl, že&nbsp;nebe není nebe, země není země, byla bych ti&nbsp;to&nbsp;věřila. Teď nevím, jestli mám věřit tomu, co&nbsp;říkáš. Nemohu jinak, nevím to, nemohu způsobit, abych to&nbsp;věděla. Ach bože! Všechno je&nbsp;zase tak, jak to&nbsp;bylo předtím, a&nbsp;dá se&nbsp;zničit, co&nbsp;jsem považovala za&nbsp;věčné! Jak tohle budu moci snášet?‘</span></p>
          <p class="chunk" data-nb-ref-number="126" data-nb-words="106" data-nb-chars="582"><span class="idea" data-nb-ref-number="126" id="idea126" data-nb-words="106" data-nb-chars="582">Ukryla tvář do&nbsp;růží před sebou a&nbsp;její žhoucí líce byly i&nbsp;teď krásnější než ty&nbsp;růže. Přitiskla tvář celou k&nbsp;těm květům a&nbsp;štkala tak, až&nbsp;jsem byl přesvědčen, že&nbsp;cítím, jak se&nbsp;jí&nbsp;chvěje tělo, anebo že&nbsp;tou bolestí upadne do&nbsp;bezvědomí. Chtěl jsem promluvit, několikrát jsem to&nbsp;zkusil; ale nedokázal jsem to, hruď jsem měl strašlivě sevřenou a&nbsp;mluvidla bezmocná. Sáhl jsem po&nbsp;jejím těle, ale uškubla stranou, jakmile mě&nbsp;ucítila. Pak jsem vedle ní&nbsp;stál a&nbsp;nehýbal se. Sáhl jsem holou rukou do&nbsp;větévek růží, stiskl jejich trny v&nbsp;dlani a&nbsp;nechal po&nbsp;ní&nbsp;stékat krev, aby mi&nbsp;bylo lehčeji u&nbsp;srdce.</span></p>
          <p class="chunk" data-nb-ref-number="127" data-nb-words="57" data-nb-chars="327"><span class="idea" data-nb-ref-number="127" id="idea127" data-nb-words="57" data-nb-chars="327">Trvalo to&nbsp;nějakou chvíli, než se&nbsp;její pláč poněkud zmírnil, pak zvedla tvář, usušila si&nbsp;slzy kapesníkem, který vyňala z&nbsp;kapsy, a&nbsp;řekla: ‚Všechno je&nbsp;pryč. Abychom tady ještě pobývali, k&nbsp;tomu není důvod, pojďme zpátky do&nbsp;domu a&nbsp;uvidíme, jak se&nbsp;to&nbsp;celé bude vyvíjet. Jestli nás někdo potká, ať&nbsp;nevidí, že&nbsp;jsem tak hrozně brečela.‘</span></p>
          <p class="chunk" data-nb-ref-number="128" data-nb-words="82" data-nb-chars="431"><span class="idea" data-nb-ref-number="128" id="idea128" data-nb-words="82" data-nb-chars="431">Když to&nbsp;řekla, obrátila kroky k&nbsp;uličce pod vinným loubím a&nbsp;já jsem šel jí&nbsp;po&nbsp;boku. Krev na&nbsp;mé&nbsp;ruce neviděla. Už&nbsp;jsem se&nbsp;ani nesnažil ji&nbsp;konejšit, viděl jsem, že&nbsp;není v&nbsp;rozpoložení, v&nbsp;němž by&nbsp;něco takového vnímala. Také jsem postřehl, že&nbsp;když se&nbsp;na&nbsp;mě&nbsp;zlobí, bolest lépe snáší, než když zlost nemá. Došli jsme mlčky do&nbsp;domu. Tam jsme se&nbsp;vydali do&nbsp;matčina pokoje. Matylda se&nbsp;vrhla matce na&nbsp;hruď. Políbil jsem paní ruku a&nbsp;odešel jsem.</span></p>
          <p class="chunk" data-nb-ref-number="129" data-nb-words="37" data-nb-chars="201"><span class="idea" data-nb-ref-number="129" id="idea129" data-nb-words="37" data-nb-chars="201">Celý zbytek dne jsem trávil tím, že&nbsp;jsem si&nbsp;balil věci, aby mohl druhý den ráno z&nbsp;domu odjet. Jednou za&nbsp;mnou zašel Matyldin otec a&nbsp;řekl: ‚Nebuďte příliš ublížený, ono se&nbsp;to&nbsp;možná všechno ještě spraví.‘</span></p>
          <p class="chunk" data-nb-ref-number="130" data-nb-words="192" data-nb-chars="1129"><span class="idea" data-nb-ref-number="130" id="idea130" data-nb-words="192" data-nb-chars="1129">Mimochodem jeho důvody, které vyslovoval přátelsky a&nbsp;mírně, byly stejné jako důvody jeho manželky. Zašla za&nbsp;mnou i&nbsp;Matyldina matka, zádumčivě se&nbsp;usmála, jak se&nbsp;činím, a&nbsp;podala mi&nbsp;ruku. Mé&nbsp;vyhlídky byly zjevně chmurnější než ty, které měli tihle dva lidé. Matyldina důvěra ke&nbsp;mně byla otřesena. Když jsem oznámil svůj úmysl, že&nbsp;hodlám nazítří odjet, a&nbsp;nikdo proti tomu už&nbsp;nic nenamítal, ač&nbsp;se&nbsp;zpočátku námitky ozývaly, zavolal jsem Alfréda a&nbsp;řekl mu, že&nbsp;nemám v&nbsp;úmyslu podniknout nějakou delší cestu, jak by&nbsp;si&nbsp;snad myslel, nýbrž že&nbsp;odjíždím z&nbsp;tohoto domu nadlouho, možná navždycky. Že&nbsp;se&nbsp;vyskytly okolnosti, kvůli nimž je&nbsp;to&nbsp;nezbytné. Rozvzlykal se&nbsp;a&nbsp;padl mi&nbsp;kolem krku, nedokázal jsem ho&nbsp;vůbec uchlácholit, ba&nbsp;málem jsem hlasitě plakal i&nbsp;já. Odvedli ho&nbsp;později k&nbsp;oběma rodičům, kteří byli v&nbsp;otcově kanceláři, aby ho&nbsp;uklidnili. Alfréd spal dnes za&nbsp;dohledu sloužícího jinde. Když ho&nbsp;tam přivedli, zašel jsem za&nbsp;rodiči a&nbsp;vyslovil jim dík za&nbsp;všechno dobré, čeho se&nbsp;mi&nbsp;v&nbsp;jejich domě dostalo. Poděkovali mi&nbsp;také a&nbsp;vzbudili ve&nbsp;mně jisté naděje. Dohodli jsme se, že&nbsp;mě&nbsp;zdejší koně dovezou na&nbsp;nejbližší poštu. Matylda nepřišla na&nbsp;večeři.</span></p>
          <p class="chunk" data-nb-ref-number="131" data-nb-words="44" data-nb-chars="254"><span class="idea" data-nb-ref-number="131" id="idea131" data-nb-words="44" data-nb-chars="254">Druhý den ráno se&nbsp;naložilo všechno do&nbsp;vozu. Připravil jsem se&nbsp;na&nbsp;odjezd. Dovolili mi, abych se&nbsp;rozloučil s&nbsp;Matyldou. Ale ta&nbsp;se&nbsp;vzpírala se&nbsp;mnou setkat. Šel jsem proto do&nbsp;svého příbytku, podal ruku starému Raimundovi a&nbsp;řekl jsem: ‚Měj se&nbsp;dobře, Raimunde.‘</span></p>
          <p class="chunk" data-nb-ref-number="132" data-nb-words="12" data-nb-chars="74"><span class="idea" data-nb-ref-number="132" id="idea132" data-nb-words="12" data-nb-chars="74">‚Mějte se&nbsp;hodně dobře, mladý pane,‘ odpověděl mi, ‚a buďte hodně šťastný.‘</span></p>
          <p class="chunk" data-nb-ref-number="133" data-nb-words="4" data-nb-chars="25"><span class="idea" data-nb-ref-number="133" id="idea133" data-nb-words="4" data-nb-chars="25">‚Ty nic nevíš, Raimunde!‘</span></p>
          <p class="chunk" data-nb-ref-number="134" data-nb-words="11" data-nb-chars="52"><span class="idea" data-nb-ref-number="134" id="idea134" data-nb-words="11" data-nb-chars="52">‚Ale vím, vím, mladý pane&nbsp;– ono se&nbsp;to&nbsp;třeba spraví.‘</span></p>
          <p class="chunk" data-nb-ref-number="135" data-nb-words="3" data-nb-chars="15"><span class="idea" data-nb-ref-number="135" id="idea135" data-nb-words="3" data-nb-chars="15">‚Měj se&nbsp;dobře.‘</span></p>
          <p class="chunk" data-nb-ref-number="136" data-nb-words="66" data-nb-chars="378"><span class="idea" data-nb-ref-number="136" id="idea136" data-nb-words="66" data-nb-chars="378">Sešel jsem po&nbsp;schodišti dolů, Raimund šel se&nbsp;mnou. Dole u&nbsp;vozu stál pán domu a&nbsp;paní domu a&nbsp;několik sloužících. Přišli i&nbsp;lidé ze&nbsp;šafářova dvora. Alfréd, protože šel pozdě spát, ještě se&nbsp;neprobudil; majitelé domu se&nbsp;se&nbsp;mnou rozloučili nadobyčej hezky, ti, co&nbsp;postávali kolem, dali mi&nbsp;také sbohem, popřáli mi&nbsp;štěstí a&nbsp;radostný návrat. Nastoupil jsem do&nbsp;kočáru a&nbsp;odjel z&nbsp;Lužné Vody.</span></p>
          <p class="chunk" data-nb-ref-number="137" data-nb-words="17" data-nb-chars="98"><span class="idea" data-nb-ref-number="137" id="idea137" data-nb-words="17" data-nb-chars="98">Majitel toho domu mi&nbsp;jednou řekl: ‚Třeba z&nbsp;našeho domu jednou odejdete bez kajícnosti a&nbsp;bez žalu.‘</span></p>
          <p class="chunk" data-nb-ref-number="138" data-nb-words="7" data-nb-chars="45"><span class="idea" data-nb-ref-number="138" id="idea138" data-nb-words="7" data-nb-chars="45">Odcházel jsem bez kajícnosti, avšak pln žalu.</span></p>
          <p class="chunk" data-nb-ref-number="139" data-nb-words="14" data-nb-chars="85"><span class="idea" data-nb-ref-number="139" id="idea139" data-nb-words="14" data-nb-chars="85">Vyslovil kdysi i&nbsp;domněnku, že&nbsp;na&nbsp;jeho rodinu třeba nezapomenu. Nezapomněl jsem na&nbsp;ni.</span></p>
          <p class="chunk" data-nb-ref-number="140" data-nb-words="50" data-nb-chars="271"><span class="idea" data-nb-ref-number="140" id="idea140" data-nb-words="50" data-nb-chars="271">Na&nbsp;poště jsem se&nbsp;rozloučil s&nbsp;vozem z&nbsp;Lužné Vody, s&nbsp;posledním znamením té&nbsp;končiny, a&nbsp;dal si&nbsp;rezervovat místo do&nbsp;města, kde jsem kdysi pobýval tak dlouho, kde jsem dovršil své životní jaro, odkud jsem přijel do&nbsp;Lužné Vody a&nbsp;kde byl Matyldin dům. Ale ve&nbsp;městě jsem nezůstal.</span></p>
          <p class="chunk" data-nb-ref-number="141" data-nb-words="263" data-nb-chars="1407"><span class="idea" data-nb-ref-number="141" id="idea141" data-nb-words="263" data-nb-chars="1407">Poblíž mého domova je&nbsp;v&nbsp;lese skalnatý kopec, z&nbsp;něhož se&nbsp;dohlédne hodně daleko. Severním hřbetem se&nbsp;mírně svažuje a&nbsp;má na&nbsp;něm velice tmavé jedle. K&nbsp;jihu spadá příkře dolů, je&nbsp;vysoký a&nbsp;rozeklaný a&nbsp;hledí na&nbsp;řídký les, mezi jehož kmeny je&nbsp;pastvisko. Na&nbsp;druhé straně lesa jsou vidět louky a&nbsp;pole, ještě dále modravá slatina, pak tmavě modrý pás lesa a&nbsp;nad ním v&nbsp;dálce vysoké hory. Z&nbsp;města jsem se&nbsp;vydal domů a&nbsp;z&nbsp;domova na&nbsp;tenhle skalnatý kopec. Seděl jsem na&nbsp;něm a&nbsp;hořce plakal. Teď jsem měl v&nbsp;nitru pusto, tak jak jsem v&nbsp;něm nikdy pusto neměl. Hleděl jsem na&nbsp;temné útroby roklí a&nbsp;kladl si&nbsp;otázku, jestli se&nbsp;do&nbsp;některé mám vrhnout. Do&nbsp;té&nbsp;nejasné děsivé představy se&nbsp;mi&nbsp;mísil obraz mé&nbsp;zemřelé matky a&nbsp;byl mi&nbsp;najednou milý, nemohl jsem na&nbsp;něj nemyslet. Den co&nbsp;den jsem chodil na&nbsp;ten kopec a&nbsp;sedával na&nbsp;něm často i&nbsp;několik hodin. Nevím, proč jsem k&nbsp;němu tíhl. Zamlada jsem na&nbsp;něm býval často, a&nbsp;bavívali jsme se&nbsp;tím, že&nbsp;jsme z&nbsp;něho házeli dolů dost velké kameny, abychom zahlédli zvířený prach, když hozený kámen dopadl na&nbsp;některé skalisko, a&nbsp;abychom uslyšeli, jak bubnuje o&nbsp;skály a&nbsp;rachotí v&nbsp;suti válející se&nbsp;u&nbsp;úpatí skály. Z&nbsp;tohohle kopce se&nbsp;nedohlédlo do&nbsp;krajů, kde bylo Matyldino obydlí, ani nebylo vidět na&nbsp;horská pásma, která s&nbsp;nimi hraničí. Postupně jsem se&nbsp;vydával i&nbsp;do jiných končin v&nbsp;okolí svého domova. Švagr byl člověk mírný a&nbsp;tichý a&nbsp;v&nbsp;mém rodném domě jsme často celý den nepromluvili než několik slov.</span></p>
          <p class="chunk" data-nb-ref-number="142" data-nb-words="37" data-nb-chars="192"><span class="idea" data-nb-ref-number="142" id="idea142" data-nb-words="37" data-nb-chars="192">Když uplynul nějaký čas, pomyslel jsem na&nbsp;odjezd a&nbsp;na práce ve&nbsp;svém oboru; na&nbsp;ty&nbsp;jsem dlouho zapomínal a&nbsp;na ty&nbsp;bych, pokud bych cele vězel v&nbsp;domě v&nbsp;Lužné Vodě, asi ještě dlouho nebyl pomyslel.</span></p>
          <p class="chunk" data-nb-ref-number="143" data-nb-words="471" data-nb-chars="2810"><span class="idea" data-nb-ref-number="143" id="idea143" data-nb-words="471" data-nb-chars="2810">Znovu jsem se&nbsp;vydal do&nbsp;města, kde jsem zanechal své věci, a&nbsp;opravdově jsem se&nbsp;oddal dráze, kvůli níž jsem vlastně chodil do&nbsp;všech těch přípravných škol. Přihlásil jsem se&nbsp;do&nbsp;státní služby, zařadili mě&nbsp;a&nbsp;pak jsem už&nbsp;velice pilně pracoval na&nbsp;úrovni nižších funkcí, kam mě&nbsp;umístili. Žil jsem ještě více v&nbsp;ústraní než předtím. Můj malý plat a&nbsp;výtěžek z&nbsp;toho, co&nbsp;jsem si&nbsp;našetřil, stačily krýt mé&nbsp;potřeby. Bydlel jsem v&nbsp;jedné končině na&nbsp;předměstí, od&nbsp;domu Matyldiných rodičů byla hodně daleko. V&nbsp;zimě jsem téměř nikam nechodil, pouze ze&nbsp;svého obydlí do&nbsp;úřadovny, což byla cesta hodně dlouhá, a&nbsp;z&nbsp;úřadovny do&nbsp;světnice, kde jsem bydlel. Stravoval jsem se&nbsp;v&nbsp;jednom malém hostinci po&nbsp;cestě. Za&nbsp;přáteli a&nbsp;za kolegy jsem chodil málo, jakýkoliv styk s&nbsp;lidmi byl mi&nbsp;protivný. Zotavoval jsem se&nbsp;z&nbsp;něho tak, že&nbsp;jsem se&nbsp;zabýval dějinami, státovědou a&nbsp;přírodními vědami. Chodil jsem po&nbsp;hradbách vnějšího města anebo se&nbsp;procházel v&nbsp;některé osamělé končině v&nbsp;okolí města; to&nbsp;mi&nbsp;skýtalo vzduch a&nbsp;pohyb. Jednou jsem uviděl Matyldu. Jela s&nbsp;matkou v&nbsp;otevřeném kočáře po&nbsp;jedné ze&nbsp;širokých ulic předměstí v&nbsp;končině, kde bych ji&nbsp;byl nečekal. Pohlédl jsem na&nbsp;ni, poznal ji&nbsp;a&nbsp;myslel jsem, že&nbsp;se&nbsp;dojista skácím. Jestli mě&nbsp;viděla ona, to&nbsp;nevím. Šel jsem pak do&nbsp;úřadovny ke&nbsp;svému stolu. Zpočátku si&nbsp;mě&nbsp;nadřízení skoro nevšímali. Pracoval jsem mimořádně pilně, bylo mi&nbsp;to&nbsp;lékem na&nbsp;tu&nbsp;otevřenou ránu a&nbsp;já se&nbsp;k&nbsp;tomu léku utíkal. Dokud se&nbsp;mi&nbsp;všechno, co&nbsp;se&nbsp;vyskytovalo v&nbsp;mém úřadování, usazovalo v&nbsp;hlavě, nevešlo se&nbsp;mi&nbsp;do&nbsp;ní&nbsp;nic jiného. Bolestivé bylo jen to, co&nbsp;bylo mimo. Ani věda nebyla úplně bezpečným rozptýlením. Že&nbsp;jsem byl tak pilný, to&nbsp;nakonec přece jen vzbudilo pozornost, povýšili mě. Zpočátku šlo všechno pomaleji, poté se&nbsp;zrychlilo. Když uběhlo několik let, dospěl jsem ve&nbsp;státní službě do&nbsp;ctihodnějšího postavení, jež opravňovalo k&nbsp;tomu, že&nbsp;jsem obcoval se&nbsp;vzdělanějšími obyvateli města, a&nbsp;měl jsem důvodnou naději, že&nbsp;budu stoupat ještě výš. Za&nbsp;takové situace se&nbsp;obvykle uzavíraly sňatky s&nbsp;dívkami z&nbsp;váženějších rodin a&nbsp;z&nbsp;nich pak povstával šťastný a&nbsp;ctihodný rodinný život. Matyldě bylo teď určitě jedenadvacet anebo dvaadvacet let. Že&nbsp;by&nbsp;se&nbsp;se&nbsp;mnou její rodiče nějak sbližovali, takového se&nbsp;nic nedělo, ani jsem nenacházel sebemenší příznaky toho, že&nbsp;by&nbsp;se&nbsp;snad byli po&nbsp;mně poptávali; jakkoliv neúnavně jsem se&nbsp;to&nbsp;snažil vypátrat. Nemohl jsem tedy podnikat žádné bezprostřední kroky k&nbsp;takovému sblížení. Zahájil jsem něco takového zprostředkovaně, tím že&nbsp;jsem naznačoval, ovšem velice jednoznačně, jak nezměněná je&nbsp;má&nbsp;náklonnost k&nbsp;Matyldě. Na&nbsp;oplátku se&nbsp;mi&nbsp;dostalo nadmíru zjevných důkazů, že&nbsp;Matylda mnou pohrdá. K&nbsp;nějakým vdavkám, a&nbsp;vzhledem k&nbsp;jejímu bohatství a&nbsp;její nepopsatelné sličnosti takové žádosti byly, nebylo možné ji&nbsp;pohnout. S&nbsp;hlubokou, tíživou vážností jsem chystal rubáš k&nbsp;pohřbu nejsvětějších citů v&nbsp;mém životě.</span></p>
          <p class="chunk" data-nb-ref-number="144" data-nb-words="647" data-nb-chars="3797"><span class="idea" data-nb-ref-number="144" id="idea144" data-nb-words="647" data-nb-chars="3797">Nebudu vás obtěžovat líčením, jak se&nbsp;mi&nbsp;dále vedlo v&nbsp;mé kariéře státního úředníka. Nepatří to&nbsp;sem a&nbsp;je to&nbsp;v&nbsp;podstatných rysech známo. Vypukly války, překládali mě&nbsp;střídavě sem a&nbsp;zase jinam, nezbytná byla široká a&nbsp;obsáhlá činnost, cesty, referování, návrhy, uplatňoval jsem se&nbsp;v&nbsp;různých posláních, přicházel jsem do&nbsp;styku s&nbsp;nejrozličnějšími lidmi, a&nbsp;císař, to&nbsp;snad mohu říci, byl mi&nbsp;nakonec téměř přítelem. Když jsem byl povýšen na&nbsp;barona, přijel za&nbsp;mnou zdaleka strýc Ferdinand, aby mi, jak řekl, vysekl poklonu. Ač&nbsp;zanedbával mou matku, ba&nbsp;po&nbsp;otcově smrti svou upjatostí byl vůči ní&nbsp;téměř krutý, přijal jsem ho&nbsp;přátelsky, protože v&nbsp;té mé&nbsp;opuštěnosti byl vposledku jediným příbuzným, kterého jsem ještě měl. Od&nbsp;té&nbsp;doby jsme si&nbsp;stále dopisovali. Setkávalo se&nbsp;se&nbsp;mnou hodně lidí a&nbsp;já poznával nejednu stránku společnosti; ale dílem byly takové styky povýtce obchodní, dílem se&nbsp;mi&nbsp;lidé vtírali, protože doufali, že&nbsp;díky mně budou stoupat na&nbsp;žebříčku, dílem byla taková setkání zhola bezcenná. Ale jak svízelné pro mne takové záležitosti byly, nakolik jsem se&nbsp;v&nbsp;podstatě nehodil k&nbsp;tomu, abych s&nbsp;nimi zacházel, o&nbsp;tom jsem vám už&nbsp;říkal. Pomalu byl ze&nbsp;mne starý muž. Ježto jsem žil hodně vpovzdálí, o&nbsp;nejednom vztahu v&nbsp;hlavním městě jsem nic nevěděl. Matylda se&nbsp;v&nbsp;poněkud pokročilejším věku vdala. Nastolil se&nbsp;trvalý mír, znovu jsem se&nbsp;nastálo usadil v&nbsp;hlavním městě a&nbsp;tady jsem učinil cosi, co&nbsp;si&nbsp;budu do&nbsp;konce života vyčítat, protože je&nbsp;to&nbsp;něco ne&nbsp;podle ryzích přírodních zákonů, ačkoliv se&nbsp;to&nbsp;děje ve&nbsp;světě tisíckrát a&nbsp;tisíckrát. Oženil jsem se&nbsp;bez lásky a&nbsp;bez náklonnosti. Neošklivilo se&nbsp;mi&nbsp;to, ale také se&nbsp;mi&nbsp;to&nbsp;nijak příliš nelíbilo. Vzájemná úcta byla veliká. Hodně mi&nbsp;říkali, že&nbsp;je&nbsp;mou povinností založit rodinu, že&nbsp;musím mít ve&nbsp;stáří kolem sebe drahé příbuzné, kteří mě&nbsp;budou třeba milovat, budou se&nbsp;o&nbsp;mě starat a&nbsp;budou mi&nbsp;záštitou a&nbsp;kteří zdědí mé&nbsp;důstojenství a&nbsp;mou proslulost. Je&nbsp;to&nbsp;prý povinností i&nbsp;vůči lidstvu a&nbsp;státu. Když jsem namítal, že&nbsp;necítím náklonnost k&nbsp;žádné ženské bytosti, říkali mi, že&nbsp;takové náklonnosti obvykle mívají za&nbsp;následek nešťastné svazky, zato znají-li snoubenci navzájem své kvality a&nbsp;ctí se, že&nbsp;povstává trvalé štěstí. Vzdor tomu, že&nbsp;jsem byl ve&nbsp;zralejším věku, v&nbsp;těchhle věcech jsem příliš znalostí stále ještě neměl. Náklonnost v&nbsp;mládí, jež byla tak divoká a&nbsp;málem výstřední, ta&nbsp;mi&nbsp;štěstí nepřinesla. Oženil jsem se&nbsp;tedy s&nbsp;dívkou, která už&nbsp;nebyla mladá, avšak měla příjemný zevnějšek, svrchovaně ryzí povahu a&nbsp;chovala ke&nbsp;mně hlubokou úctu. Říkalo se, že&nbsp;jsem se&nbsp;oženil bohatě, protože mé&nbsp;poměry byly teď až&nbsp;okázalé; jenže tak se&nbsp;věci neměly. Má&nbsp;manželka mi&nbsp;přinesla významné věno, ale já&nbsp;jsem k&nbsp;němu mohl přidat daleko víc. Ježto jsem ve&nbsp;svém uměřeném životě téměř nic nepotřeboval, nemálo jsem si&nbsp;našetřil, zejména když jsem posléze byl ve&nbsp;vyšším postavení. Úspory jsem vložil do&nbsp;tehdejších státních obligací, a&nbsp;protože ty, když skončila válka, významně stouply v&nbsp;ceně, byl jsem málem boháčem. V&nbsp;tomhle manželství jsme žili dva roky a&nbsp;v&nbsp;něm jsem se&nbsp;dověděl to, co&nbsp;jsem nevěděl, než jsem se&nbsp;oženil, že&nbsp;se&nbsp;totiž nemá žádný takový svazek uzavírat bez náklonnosti. Žili jsme ve&nbsp;shodě, navzájem jsme navýsost ctili dobré vlastnosti toho druhého, žili jsme ve&nbsp;vzájemné důvěře a&nbsp;byli jsme jeden ke&nbsp;druhému pozorní, říkalo se, že&nbsp;naše manželství je&nbsp;vzorné; jenže my&nbsp;žili pouze nikoliv nešťastně. Ke&nbsp;štěstí patří víc než jen to, co&nbsp;spájí; je&nbsp;to&nbsp;ztělesnění spanilé podstaty druhého, k&nbsp;němuž bez výjimky a&nbsp;radostně tíhnou veškeré naše síly. Když Julie za&nbsp;dva roky zemřela, poctivě jsem po&nbsp;ní&nbsp;truchlil; avšak Matyldin obraz nadále tkvěl v&nbsp;mém srdci nedotčen. Teď jsem byl zase sám. Abych uzavřel nějaký další sňatek, k&nbsp;tomu už&nbsp;mě&nbsp;nikdo nepohnul. Teď jsem věděl to, co&nbsp;jsem předtím nevěděl. Láska a&nbsp;náklonnost, měl jsem za&nbsp;to, je&nbsp;cosi, co&nbsp;kolem mého srdce jen tak proletělo.</span></p>
          <p class="chunk" data-nb-ref-number="145" data-nb-words="14" data-nb-chars="82"><span class="idea" data-nb-ref-number="145" id="idea145" data-nb-words="14" data-nb-chars="82">Rok po&nbsp;Juliině smrti zemřel můj strýc a&nbsp;ustanovil mě&nbsp;dědicem svého značného jmění.</span></p>
          <p class="chunk" data-nb-ref-number="146" data-nb-words="310" data-nb-chars="1752"><span class="idea" data-nb-ref-number="146" id="idea146" data-nb-words="310" data-nb-chars="1752">Mé&nbsp;zaměstnání bylo pro mne den ze&nbsp;dne svízelnější. Tak jak jsem už&nbsp;dříve měl za&nbsp;to, že&nbsp;státní služba neladí s&nbsp;mým ustrojením a&nbsp;že bych udělal lépe, kdybych z&nbsp;ní odešel, když jsem o&nbsp;tom všem uvažoval hlouběji, to&nbsp;pomyšlení jenom vzrůstalo, a&nbsp;když jsem se&nbsp;bedlivěji rozebral, nabyl jsem o&nbsp;tom jen ještě větší jistoty, a&nbsp;rozhodl jsem se, že&nbsp;své úřady složím. Přátelé se&nbsp;mi&nbsp;v&nbsp;tom snažili zabránit, a&nbsp;nejeden, koho jsem měl příležitost poznat jako pevnou oporu státu a&nbsp;s&nbsp;nímž jsem v&nbsp;obtížných časech prožil v&nbsp;úřadě nejednu drsnou chvíli, říkal naléhavě, abych svou činnost nepřerušoval. Jenže byl jsem nadále neoblomný. Ohlásil jsem svůj odchod. Císař přijal mé&nbsp;oznámení blahovolně a&nbsp;obdařil mě&nbsp;poctami. Měl jsem v&nbsp;úmyslu, že&nbsp;si&nbsp;na&nbsp;poslední období života vybuduji sídlo na&nbsp;venkově a&nbsp;tam že&nbsp;se&nbsp;budu oddávat některým vědeckým činnostem, že&nbsp;se&nbsp;budu kochat uměním, pokud toho budu schopen, že&nbsp;budu obhospodařovat pole a&nbsp;zahrady a&nbsp;tu a&nbsp;tam podniknu to&nbsp;a&nbsp;ono pro obecný prospěch celého okolí. Nejednou bych zajel do&nbsp;města a&nbsp;zavítal ke&nbsp;starým přátelům a&nbsp;občas bych mohl podniknout cestu do&nbsp;vzdálenějších zemí. Vydal jsem se&nbsp;domů. Tam jsem se&nbsp;dozvěděl, že&nbsp;švagr už&nbsp;před čtyřmi roky zemřel, že&nbsp;dům je&nbsp;v&nbsp;cizím vlastnictví a&nbsp;zcela přestavěn. Brzy jsem zase odjel. Několikrát jsem to&nbsp;ještě neúspěšně zkusil, posléze jsem našel místo, kde teď žiji, a&nbsp;usadil jsem se&nbsp;tu. Koupil jsem Strázný dvůr, vystavěl na&nbsp;kopci dům a&nbsp;postupně dal usedlosti podobu, v&nbsp;jaké ji&nbsp;teď vidíte. Líbil se&nbsp;mi&nbsp;ten kraj, líbilo se&nbsp;mi&nbsp;tohle půvabné místo, přikoupil jsem ještě luka, lesy a&nbsp;pole, zajel do&nbsp;všech končin v&nbsp;okolí, našel postupně zalíbení v&nbsp;tom, co&nbsp;tu&nbsp;dělám, a&nbsp;podnikl jsem několik cest do&nbsp;nejvýznamnějších zemí Evropy. A&nbsp;zbělely mi&nbsp;vlasy a&nbsp;užuž se&nbsp;mi&nbsp;v&nbsp;duši usazovala radost a&nbsp;pohoda.</span></p>
          <p class="chunk" data-nb-ref-number="147" data-nb-words="79" data-nb-chars="399"><span class="idea" data-nb-ref-number="147" id="idea147" data-nb-words="79" data-nb-chars="399">Když jsem tu&nbsp;už&nbsp;byl dosti dlouho, jednoho dne mi&nbsp;hlásili, že&nbsp;na&nbsp;kopec vyjela nějaká žena a&nbsp;že stojí teď s&nbsp;nějakým chlapcem u&nbsp;růží, co&nbsp;rostou po&nbsp;zdech domu. Vyšel jsem ven, uviděl jsem kočár a&nbsp;také tu&nbsp;ženu s&nbsp;chlapcem, jak stojí u&nbsp;růží. Přišel jsem k&nbsp;ní. Byla to&nbsp;Matylda, držela chlapce za&nbsp;ruku, dívala se&nbsp;na&nbsp;růže a&nbsp;z&nbsp;očí se&nbsp;jí&nbsp;valily slzy. Tvář jí&nbsp;zestárla a&nbsp;postavou byla žena, které léta přibývají.</span></p>
          <p class="chunk" data-nb-ref-number="148" data-nb-words="35" data-nb-chars="205"><span class="idea" data-nb-ref-number="148" id="idea148" data-nb-words="35" data-nb-chars="205">‚Gustave, Gustave,‘ vyhrkla, když mě&nbsp;uzřela, ‚nemohu jinak než ti&nbsp;tykat. Přijela jsem, abych tě&nbsp;poprosila o&nbsp;odpuštění za&nbsp;tu&nbsp;těžkou křivdu, které jsem se&nbsp;na&nbsp;tobě dopustila. Pozvi mě&nbsp;na&nbsp;chvilku dál do&nbsp;domu.‘</span></p>
          <p class="chunk" data-nb-ref-number="149" data-nb-words="17" data-nb-chars="103"><span class="idea" data-nb-ref-number="149" id="idea149" data-nb-words="17" data-nb-chars="103">‚Matyldo,‘ řekl jsem, ‚buď vítána na&nbsp;téhle půdě, buď natisíckrát vítána a&nbsp;pokládej tenhle dům za&nbsp;svůj.‘</span></p>
          <p class="chunk" data-nb-ref-number="150" data-nb-words="17" data-nb-chars="77"><span class="idea" data-nb-ref-number="150" id="idea150" data-nb-words="17" data-nb-chars="77">Řekl jsem to, přikročil jsem k&nbsp;ní, vzal ji&nbsp;za&nbsp;ruku a&nbsp;políbil jsem ji&nbsp;na&nbsp;ústa.</span></p>
          <p class="chunk" data-nb-ref-number="151" data-nb-words="26" data-nb-chars="140"><span class="idea" data-nb-ref-number="151" id="idea151" data-nb-words="26" data-nb-chars="140">Matylda mi&nbsp;ruku nepouštěla, silně ji&nbsp;tiskla a&nbsp;vzlykala tak prudce, až&nbsp;jsem si&nbsp;myslel, že&nbsp;se&nbsp;jí&nbsp;roztrhne hruď, stále ještě pro mne tak drahá.</span></p>
          <p class="chunk" data-nb-ref-number="152" data-nb-words="6" data-nb-chars="41"><span class="idea" data-nb-ref-number="152" id="idea152" data-nb-words="6" data-nb-chars="41">‚Matyldo,‘ řekl jsem něžně, ‚odpočiň si.‘</span></p>
          <p class="chunk" data-nb-ref-number="153" data-nb-words="6" data-nb-chars="33"><span class="idea" data-nb-ref-number="153" id="idea153" data-nb-words="6" data-nb-chars="33">‚Doveď mě&nbsp;do&nbsp;domu,‘ pravila tiše.</span></p>
          <p class="chunk" data-nb-ref-number="154" data-nb-words="55" data-nb-chars="292"><span class="idea" data-nb-ref-number="154" id="idea154" data-nb-words="55" data-nb-chars="292">Hned jsem zvonkem, který jsem nosil stále při sobě, přivolal správce a&nbsp;rozkázal mu, aby uložil vůz i&nbsp;koně. Pak jsem vzal Matyldu v&nbsp;podpaží a&nbsp;dovedl ji&nbsp;do&nbsp;domu. Když jsme došli do&nbsp;jídelny, řekl jsem chlapci: ‚Sedni si&nbsp;tu&nbsp;a&nbsp;počkej, než promluvím s&nbsp;matkou a&nbsp;zmírním slzy, které ji&nbsp;teď tak bolí.‘</span></p>
          <p class="chunk" data-nb-ref-number="155" data-nb-words="137" data-nb-chars="752"><span class="idea" data-nb-ref-number="155" id="idea155" data-nb-words="137" data-nb-chars="752">Chlapec na&nbsp;mne pohlédl s&nbsp;důvěrou a&nbsp;poslechl. Dovedl jsem Matyldu do&nbsp;čekárny a&nbsp;nabídl jí&nbsp;židli. Když se&nbsp;usadila na&nbsp;měkkých polštářích, usedl jsem na&nbsp;židli naproti ní. Plakala a&nbsp;plakala; ale slz bylo méně a&nbsp;méně. Nepromluvil jsem. Když uplynul nějaký čas, už&nbsp;jí&nbsp;ty&nbsp;krůpěje kanuly z&nbsp;očí spořeji a&nbsp;menšily se&nbsp;a&nbsp;posléze si&nbsp;osušila kapesníkem poslední. Seděli jsme tu&nbsp;a&nbsp;mlčeli a&nbsp;dívali se&nbsp;na&nbsp;sebe. Matylda si&nbsp;možná prohlížela mé&nbsp;bílé vlasy a&nbsp;já se&nbsp;jí&nbsp;díval do&nbsp;tváře. Ta&nbsp;byla už&nbsp;odkvetlá; avšak na&nbsp;lících a&nbsp;kolem úst měla stále onen půvab a&nbsp;tu těžkou zádumčivost, jaká je&nbsp;na&nbsp;odkvetlých ženách tak jímavá, když se&nbsp;za&nbsp;ní&nbsp;jakoby skrývalo nebe minulé sličnosti a&nbsp;to se&nbsp;ještě v&nbsp;dozvucích na&nbsp;tváři zrcadlí. Poznával jsem v&nbsp;těch rysech někdejší chlubně zářivé mládí.</span></p>
          <p class="chunk" data-nb-ref-number="156" data-nb-words="16" data-nb-chars="102"><span class="idea" data-nb-ref-number="156" id="idea156" data-nb-words="16" data-nb-chars="102">‚Gustave,‘ řekla, ‚tak se&nbsp;zase shledáváme. Nemohla jsem už&nbsp;unést tu&nbsp;křivdu, kterou jsem ti&nbsp;způsobila.‘</span></p>
          <p class="chunk" data-nb-ref-number="157" data-nb-words="7" data-nb-chars="48"><span class="idea" data-nb-ref-number="157" id="idea157" data-nb-words="7" data-nb-chars="48">‚Nestala se&nbsp;žádná křivda, Matyldo,‘ pravil jsem.</span></p>
          <p class="chunk" data-nb-ref-number="158" data-nb-words="38" data-nb-chars="217"><span class="idea" data-nb-ref-number="158" id="idea158" data-nb-words="38" data-nb-chars="217">‚Ano, tys byl vždycky hodný,‘ odpověděla mi, ‚to jsem věděla, proto jsem přijela. Jsi hodný i&nbsp;teď, to&nbsp;říkají tvé milé oči, jsou pořád tak krásné jako kdysi, když mě&nbsp;tak oblažovaly. Ach, prosím tě, Gustave, odpusť mi!‘</span></p>
          <p class="chunk" data-nb-ref-number="159" data-nb-words="68" data-nb-chars="372"><span class="idea" data-nb-ref-number="159" id="idea159" data-nb-words="68" data-nb-chars="372">‚Drahá Matyldo, já&nbsp;ti&nbsp;nemám co&nbsp;odpouštět, anebo ty&nbsp;mi&nbsp;máš také co&nbsp;promíjet,‘ odpověděl jsem. ‚Vysvětlení tkví v&nbsp;tom, že&nbsp;jsi nedokázala vidět, co&nbsp;vidět bylo, a&nbsp;že já&nbsp;se&nbsp;nedokázal k&nbsp;tobě přiblížit, když jsem se&nbsp;přiblížit měl. V&nbsp;lásce je&nbsp;všechno. Tvá rozbolavělá zlost byla láska a&nbsp;má rozbolavělá zdrženlivost byla také láska. V&nbsp;ní tkví naše chyby a&nbsp;v&nbsp;ní tkví i&nbsp;naše odměna.‘</span></p>
          <p class="chunk" data-nb-ref-number="160" data-nb-words="81" data-nb-chars="442"><span class="idea" data-nb-ref-number="160" id="idea160" data-nb-words="81" data-nb-chars="442">‚Ano, v&nbsp;lásce,‘ opáčila, ‚kterou jsme nedokázali zahladit. Gustave, já&nbsp;ti&nbsp;vzdor všemu byla stále věrná a&nbsp;milovala jsem pouze tebe. Leckdo se&nbsp;o&nbsp;mě ucházel, já&nbsp;jsem je&nbsp;odmítla; dali mi&nbsp;manžela, ten byl hodný, ale žil vedle mě&nbsp;jako někdo cizí, já&nbsp;znala jenom tebe, květ svého mládí, který nikdy neuvadl. A&nbsp;ty mě&nbsp;miluješ také, to&nbsp;říká to&nbsp;tisícero růží u&nbsp;zdí tvého domu, a&nbsp;je pro mě&nbsp;spravedlivým trestem, že&nbsp;jsem přijela právě v&nbsp;době, kdy kvetou.‘</span></p>
          <p class="chunk" data-nb-ref-number="161" data-nb-words="28" data-nb-chars="166"><span class="idea" data-nb-ref-number="161" id="idea161" data-nb-words="28" data-nb-chars="166">‚Nemluv o&nbsp;spravedlivých trestech, Matyldo,‘ opáčil jsem, ‚a protože všechno ostatní je&nbsp;takové, nech minulost být a&nbsp;řekni, jak jsi na&nbsp;tom teď. Mohu ti&nbsp;v&nbsp;něčem pomoci?‘</span></p>
          <p class="chunk" data-nb-ref-number="162" data-nb-words="40" data-nb-chars="209"><span class="idea" data-nb-ref-number="162" id="idea162" data-nb-words="40" data-nb-chars="209">‚Ne, Gustave,‘ odvětila, ‚největší pomocí je, že&nbsp;tu&nbsp;jsi. Jak na&nbsp;tom já&nbsp;jsem, to&nbsp;je&nbsp;docela prosté. Otec a&nbsp;matka jsou už&nbsp;dávno mrtvi, manžel také už&nbsp;před dlouhým časem zemřel, a&nbsp;Alfréd&nbsp;– tohos ty&nbsp;věru miloval&nbsp;–‘</span></p>
          <p class="chunk" data-nb-ref-number="163" data-nb-words="7" data-nb-chars="45"><span class="idea" data-nb-ref-number="163" id="idea163" data-nb-words="7" data-nb-chars="45">‚Tak jako bych miloval syna,‘ odpověděl jsem.</span></p>
          <p class="chunk" data-nb-ref-number="164" data-nb-words="44" data-nb-chars="235"><span class="idea" data-nb-ref-number="164" id="idea164" data-nb-words="44" data-nb-chars="235">‚Ten je&nbsp;také mrtvý,‘ řekla, ‚nezanechal ženu, nezanechal dítě, dům v&nbsp;Lužné Vodě a&nbsp;ve městě prodal, ještě když žil. Já&nbsp;vlastním rodinné jmění a&nbsp;žiji s&nbsp;dětmi sama. Milý Gustave, přivezla jsem ti&nbsp;chlapce&nbsp;–&nbsp;– jaks věděl, že&nbsp;je&nbsp;to&nbsp;můj syn?‘</span></p>
          <p class="chunk" data-nb-ref-number="165" data-nb-words="14" data-nb-chars="72"><span class="idea" data-nb-ref-number="165" id="idea165" data-nb-words="14" data-nb-chars="72">‚Viděl jsem na&nbsp;něm tvé černé oči a&nbsp;tvé hnědé kučery,‘ odpověděl jsem jí.</span></p>
          <p class="chunk" data-nb-ref-number="166" data-nb-words="55" data-nb-chars="288"><span class="idea" data-nb-ref-number="166" id="idea166" data-nb-words="55" data-nb-chars="288">‚Já ti&nbsp;přivezla chlapce,‘ řekla, ‚abys viděl, že&nbsp;je&nbsp;jako Alfréd&nbsp;– je&nbsp;to&nbsp;téměř jeho portrét&nbsp;–, ale nemá nikoho, kdo by&nbsp;s&nbsp;ním zacházel tak mile, jako ty&nbsp;jsi zacházel s&nbsp;Alfrédem, který by&nbsp;ho&nbsp;miloval tak, jako tys miloval Alfréda, a&nbsp;koho by&nbsp;zas on&nbsp;mohl milovat tak, jako Alfréd miloval tebe.‘</span></p>
          <p class="chunk" data-nb-ref-number="167" data-nb-words="7" data-nb-chars="41"><span class="idea" data-nb-ref-number="167" id="idea167" data-nb-words="7" data-nb-chars="41">‚Jak se&nbsp;chlapec jmenuje?‘ zeptal jsem se.</span></p>
          <p class="chunk" data-nb-ref-number="168" data-nb-words="5" data-nb-chars="38"><span class="idea" data-nb-ref-number="168" id="idea168" data-nb-words="5" data-nb-chars="38">‚Gustav, jako ty,‘ odpověděla Matylda.</span></p>
          <p class="chunk" data-nb-ref-number="169" data-nb-words="4" data-nb-chars="28"><span class="idea" data-nb-ref-number="169" id="idea169" data-nb-words="4" data-nb-chars="28">Nedokázal jsem zadržet slzy.</span></p>
          <p class="chunk" data-nb-ref-number="170" data-nb-words="38" data-nb-chars="207"><span class="idea" data-nb-ref-number="170" id="idea170" data-nb-words="38" data-nb-chars="207">‚Matyldo,‘ řekl jsem, ‚já nemám ženu, nemám dítě, nemám pří­buzné. Tys byla tím jediným, co&nbsp;jsem v&nbsp;celém svém životě měl a&nbsp;uchovával. Nech mi&nbsp;toho chlapce, nech ho&nbsp;u&nbsp;mě, já&nbsp;ho&nbsp;budu učit, budu ho&nbsp;vychovávat.‘</span></p>
          <p class="chunk" data-nb-ref-number="171" data-nb-words="32" data-nb-chars="181"><span class="idea" data-nb-ref-number="171" id="idea171" data-nb-words="32" data-nb-chars="181">‚Ach, Gustave,‘ vyhrkla s&nbsp;bolestným dojetím, ‚vůbec mě&nbsp;neklamal cit, který mě&nbsp;vedl k&nbsp;tobě, k&nbsp;nejlepšímu z&nbsp;lidí, když jsem byla dítě, a&nbsp;který mě&nbsp;nenechal na&nbsp;holičkách, co&nbsp;jsem žila.‘</span></p>
          <p class="chunk" data-nb-ref-number="172" data-nb-words="86" data-nb-chars="484"><span class="idea" data-nb-ref-number="172" id="idea172" data-nb-words="86" data-nb-chars="484">Vstala, položila mi&nbsp;hlavu na&nbsp;rameno a&nbsp;navýsost vroucně se&nbsp;rozplakala. Už&nbsp;jsem se&nbsp;neovládl, slzy mi&nbsp;tekly a&nbsp;nedaly se&nbsp;zadržet, objal jsem ji&nbsp;oběma pažemi a&nbsp;přitiskl jsem si&nbsp;ji&nbsp;na&nbsp;srdce. A&nbsp;nevím, jestli kdy který horký polibek mladistvé lásky pronikl do&nbsp;duše hlouběji a&nbsp;pozvedl ji&nbsp;do&nbsp;výšin větších než tohle opožděné objetí starých lidí, v&nbsp;nichž se&nbsp;zachvívala dvě srdce, jež přetékala hlubokou láskou. To, co&nbsp;je&nbsp;v&nbsp;člověku ryzí a&nbsp;skvělé, nelze nikdy udolat a&nbsp;je klenotem ve&nbsp;všech dobách.</span></p>
          <p class="chunk" data-nb-ref-number="173" data-nb-words="23" data-nb-chars="116"><span class="idea" data-nb-ref-number="173" id="idea173" data-nb-words="23" data-nb-chars="116">Když jsme se&nbsp;vyvinuli z&nbsp;objetí, dovedl jsem ji&nbsp;k&nbsp;její židli, usedl na&nbsp;svou a&nbsp;zeptal jsem se: ‚Máš ještě další děti?‘</span></p>
          <p class="chunk" data-nb-ref-number="174" data-nb-words="53" data-nb-chars="292"><span class="idea" data-nb-ref-number="174" id="idea174" data-nb-words="53" data-nb-chars="292">‚Děvče, které je&nbsp;o&nbsp;několik let starší než chlapec,‘ opáčila, ‚přivezu ti&nbsp;je&nbsp;také, má&nbsp;rovněž černé oči a&nbsp;hnědé vlasy jako já. Děvče si&nbsp;zachovám, chlapce, žes tak laskavý, ponechám u&nbsp;tebe, aby tu&nbsp;žil, dokud budeš chtít. Ať&nbsp;je&nbsp;takový jako ty. Ach, nebyla bych ani tušila, jak tady všechno bude.‘</span></p>
          <p class="chunk" data-nb-ref-number="175" data-nb-words="13" data-nb-chars="85"><span class="idea" data-nb-ref-number="175" id="idea175" data-nb-words="13" data-nb-chars="85">‚Matyldo, upokoj se,‘ řekl jsem, ‚já chlapce přivedu, přátelsky si&nbsp;s&nbsp;ním promluvíme.‘</span></p>
          <p class="chunk" data-nb-ref-number="176" data-nb-words="136" data-nb-chars="780"><span class="idea" data-nb-ref-number="176" id="idea176" data-nb-words="136" data-nb-chars="780">Udělal jsem to, vešel jsem dovnitř s&nbsp;chlapcem za&nbsp;ruku a&nbsp;nějakou chvíli jsme ještě mluvili střídavě s&nbsp;dítětem i&nbsp;mezi sebou. Nato jsem Matyldě ukázal dům, zahradu, šafářův dvůr a&nbsp;všechno ostatní. K&nbsp;večeru zase odjela a&nbsp;chystala se&nbsp;přenocovat v&nbsp;Rákosci. Chlapce měla podle dohody zase vzít s&nbsp;sebou, vybavit ho&nbsp;vším potřebným a&nbsp;přivézt ho, kdy uzná za&nbsp;vhodné. Od&nbsp;té&nbsp;chvíle jsme si&nbsp;začali dopisovat, a&nbsp;když uplynula nějaká doba, přivezla mi&nbsp;Gustava, ten je&nbsp;ještě u&nbsp;mě, přivezla mi&nbsp;Natálii, která byla tehdy v&nbsp;prvním rozpuku. Větší podobnost než mezi tímhle dítětem a&nbsp;dítětem Matyldou si&nbsp;ani nelze představit. Ulekl jsem se, když jsem děvče uviděl. Jestli v&nbsp;letech, v&nbsp;nichž je&nbsp;teď Natálie, byla jí&nbsp;Matylda také tak podobná, to&nbsp;říci nemohu; protože tehdy jsem byl od&nbsp;Matyldy už&nbsp;odloučen.</span></p>
          <p class="chunk" data-nb-ref-number="177" data-nb-words="716" data-nb-chars="4151"><span class="idea" data-nb-ref-number="177" id="idea177" data-nb-words="716" data-nb-chars="4151">Započala se&nbsp;doba nad jiné líbezná. Matylda k&nbsp;nám často s&nbsp;Natálií přijížděla. V&nbsp;prvních dnech jsem jí&nbsp;navrhl, že&nbsp;růže, pokud v&nbsp;ní probouzejí bolestné vzpomínky, dám od&nbsp;domu odstranit. Ale Matylda nic takového nepřipustila, řekla, že&nbsp;jsou jí&nbsp;nad jiné drahé a&nbsp;ozdobou tohohle domu. Postupně dorostla do&nbsp;rozpoložení tak mírného a&nbsp;klidného, jak ji&nbsp;znáte teď, a&nbsp;tahle poloha její bytosti se&nbsp;upevňovala víc a&nbsp;více, tak jak se&nbsp;její vnější situace nachylovala k&nbsp;jakési vyrovnanosti a&nbsp;jak se&nbsp;její duše, to&nbsp;snad smím říci, považovala za&nbsp;šťastnější a&nbsp;šťastnější. Postupně se&nbsp;tu&nbsp;rozhostilo všeobecné přátelství, Gustav si&nbsp;zvykl na&nbsp;mne, já&nbsp;na&nbsp;něj, a&nbsp;z&nbsp;té navyklosti povstala láska. Matylda mi&nbsp;skýtala rady do&nbsp;domácnosti, já&nbsp;zas jí&nbsp;co&nbsp;do&nbsp;spravování jejích záležitostí, často jsme spolu probírali Natáliinu výchovu a&nbsp;podnikali kroky, na&nbsp;nichž jsme se&nbsp;domluvili. A&nbsp;v&nbsp;tom vzájemném pomáhání sílila náklonnost, kterou jsme kdysi vůči sobě navzájem cítili, která se&nbsp;nikdy nevytratila, z&nbsp;níž se&nbsp;vytvořily ušlechtilé, hluboké, přátelské city a&nbsp;která teď mohla existovat otevřeně a&nbsp;po právu. Měl jsem zase někoho, koho jsem mohl milovat, a&nbsp;Matylda mohla své srdce, jež mi&nbsp;vždycky patřilo, vynakládat na&nbsp;mé&nbsp;blaho a&nbsp;na to, co&nbsp;jsem. Po&nbsp;nějaké době byl na&nbsp;prodej Hvězdný dvůr. Navrhl jsem Matyldě, abychom ho&nbsp;koupili. Prohlédla si&nbsp;tu&nbsp;usedlost. Kvůli tomu, že&nbsp;byl v&nbsp;mém sousedství a&nbsp;už jen pro ty&nbsp;jeho lípy, které jí&nbsp;připomínaly rozložité stromy na&nbsp;trávníku u&nbsp;domu v&nbsp;Lužné Vodě, svolila, abychom usedlost koupili. On&nbsp;se&nbsp;Hvězdný dvůr vůbec hodně podobal stavení v&nbsp;Lužné Vodě, byl usedlostí o&nbsp;sobě velice příjemnou a&nbsp;skýtal Matyldě na&nbsp;zbytek života pevný bod a&nbsp;jakési zaokrouhlení její situace. Tedy jsme jej získali. V&nbsp;tu dobu jsem nechal zřídit příbytek pro Matyldu a&nbsp;pro Natálii v&nbsp;mém domě. Ve&nbsp;Hvězdném dvoře bylo hodně práce, než se&nbsp;všechno uspořádalo do&nbsp;přívětivé útulnosti. A&nbsp;i potom se&nbsp;bez ustání něco měnilo a&nbsp;předělávalo, dokud dům nebyl takový, jaký je&nbsp;teď. A&nbsp;i teď, jak víte, se&nbsp;tam jako tady staví, zpevňuje, krášlí, a&nbsp;tak to&nbsp;asi bude dál pořád. Růže, to&nbsp;znamení našeho rozloučení a&nbsp;spojení, měly by&nbsp;být nadále především na&nbsp;Strázném dvoře, protože Matyldě bylo milé, když se&nbsp;tam s&nbsp;nimi setkala. Každou dobu, kdy růže kvetly, trávila u&nbsp;mě, milovala ty&nbsp;květy neobyčejně, pěstovala je&nbsp;a&nbsp;měla radost, když mi&nbsp;mohla k&nbsp;nim přidat některý druh, který jsem dosud neměl. Zato jsem jí&nbsp;dal v&nbsp;jejím zámku zhotovit nábytek, který jí&nbsp;skýtal veliké potěšení. Gustav byl den ze&nbsp;dne znamenitější, což slibovalo, že&nbsp;jednou z&nbsp;něho bude muž, z&nbsp;jakého jemu rovní budou mít radost. Natálie byla nejenom sličná a&nbsp;skvělá, ale i&nbsp;co do&nbsp;obcování s&nbsp;matkou byla tak ryzí a&nbsp;ušlechtilá, že&nbsp;je&nbsp;takových jen málo. Zachovala si&nbsp;hluboké city své matky; ale dílem pro své ustrojení, dílem velice pečlivou výchovou bylo posléze v&nbsp;její povaze více klidu a&nbsp;stálosti. Mezi Matyldou a&nbsp;mnou panovaly osobité vztahy. Existuje manželská láska, jaká po&nbsp;čase ohnivé lásky podobné bouřce, jaká svádí dohromady muže a&nbsp;ženu, projevuje se&nbsp;posléze jako tiché, skrznaskrz upřímné, líbezné přátelství, jež je&nbsp;povznesené nade vší chválu a&nbsp;hanu a&nbsp;možná je&nbsp;tím nejprůzračnějším, čím se&nbsp;vztahy mezi lidmi mohou pochlubit. Tahle láska mezi námi nastala. Je&nbsp;vroucí, nesobecká, raduje se, když může být pospolu s&nbsp;jinými lidmi, snaží se&nbsp;ozdobit a&nbsp;prodloužit svůj čas, je&nbsp;něžná a&nbsp;jako kdyby nebyla vůbec pozemského původu. Matylda se&nbsp;zajímá o&nbsp;jakékoliv mé&nbsp;usilování. Chodí se&nbsp;mnou po&nbsp;místnostech v&nbsp;domě, je&nbsp;se&nbsp;mnou v&nbsp;zahradě, prohlíží si&nbsp;květiny anebo zeleninu, je&nbsp;na&nbsp;šafářově dvoře a&nbsp;dívá se&nbsp;na&nbsp;jeho výtěžky, zajde do&nbsp;truhlárny a&nbsp;dívá se, co&nbsp;děláme, a&nbsp;podílí se&nbsp;na&nbsp;našem umění, ba&nbsp;i&nbsp;na našich vědeckých snahách. Já&nbsp;kontroluji její dům, dívám se&nbsp;na&nbsp;věci v&nbsp;zámku, na&nbsp;šafářově dvoře, na&nbsp;polích, zajímají mě&nbsp;její tužby a&nbsp;názory a&nbsp;za­hrnul jsem do&nbsp;srdce výchovu a&nbsp;budoucnost jejích dětí. A&nbsp;tak ve&nbsp;štěstí a&nbsp;ve stálosti prožíváme jakoby pozdní léto bez léta, které by&nbsp;mu&nbsp;bylo předcházelo. Mé&nbsp;sbírky jsou úplnější a&nbsp;úplnější, architektonická díla se&nbsp;víc a&nbsp;více zdokonalují, přivábil jsem k&nbsp;sobě lidi, naučil jsem se&nbsp;tu&nbsp;víc než dříve za&nbsp;celý život, celé to&nbsp;hračičkářství si&nbsp;jde svou cestou, a&nbsp;něco málo užitečný ještě snad přece jen budu.“</span></p>
          <p class="chunk" data-nb-ref-number="178" data-nb-words="435" data-nb-chars="2609"><span class="idea" data-nb-ref-number="178" id="idea178" data-nb-words="435" data-nb-chars="2609">Když domluvil, chvíli mlčel, a&nbsp;já také. Pak zase pokračoval: „Musel jsem vám to&nbsp;všechno prozradit, abyste věděl, jak já&nbsp;souvisím s&nbsp;rodinou ve&nbsp;Hvězdném dvoře, a&nbsp;aby bylo pro vás jasno i&nbsp;co do&nbsp;těch, mezi nimiž se&nbsp;teď ocitáte. Děti obecně vědí, jak se&nbsp;věci mají, nějaké podrobnější vysvětlování pro ně&nbsp;nebylo tak nezbytné jako pro vás. Nerad bych, abyste před svou nadcházející manželkou měl nějaká tajemství, vy&nbsp;můžete Natálii prozradit, co&nbsp;jsem vám říkal, já, jak chápete, jsem nemohl. O&nbsp;Natáliině budoucnosti jsem s&nbsp;Matyldou mluvil často. Mělo se&nbsp;jí&nbsp;dostat manžela, jakého si&nbsp;vezme z&nbsp;hluboké náklonnosti. Měla tu&nbsp;existovat svrchovaná vzájemná úcta. Jedním a&nbsp;druhým měla dojít štěstí, jaké její matku a&nbsp;jejího otcovského přítele minulo. Matylda spolu se&nbsp;starým Raimundem, který mezitím zemřel, podnikala daleké cesty. Snažila se&nbsp;na&nbsp;nich najít trvalý klid a&nbsp;také ho&nbsp;našla. Nacházela ho&nbsp;v&nbsp;prohlížení nejušlechtilejších uměleckých děl lidského rodu a&nbsp;v&nbsp;pozorování leckterých národů a&nbsp;jejich konání. Natálie se&nbsp;tím vnitřně posílila, zušlechtila a&nbsp;vyrovnala. Poznala nejednoho mladého muže, ale nedávala jim najevo ani zbla nějaké náklonnosti. Takto pozbyla mnoha takzvaných skvělých známostí. Já&nbsp;bych si&nbsp;byl také dělal starosti, kdybych si&nbsp;byl musel vybírat mezi našimi mladými muži. Když jste poprvé stanul u&nbsp;mříže mého domu vy&nbsp;a&nbsp;já vás uviděl, pomyslel jsem si: tohle je&nbsp;možná manžel pro Natálii. Proč jsem si&nbsp;to&nbsp;myslel, to&nbsp;nevím. Později mě&nbsp;to&nbsp;znovu napadlo, ale věděl jsem, proč. Už&nbsp;jsme věděli, že&nbsp;tu&nbsp;klíčí vzájemná náklonnost. U&nbsp;Natálie se&nbsp;zpočátku projevovala jakýmsi bytostným nadšením, poté jako zarmucující neklid. Vám otevřela srdce, aby v&nbsp;něm časněji vykvetlo umění a&nbsp;nořil jste jí&nbsp;hlouběji do&nbsp;pokladů vědy. Čekali jsme, jak se&nbsp;u&nbsp;ní budou věci vyvíjet. Abychom měli větší jistotu a&nbsp;vyzkoušeli trvalost Natáliiných citů, záměrně jsme ji&nbsp;po&nbsp;dvě zimy neposlali do&nbsp;města, aby byla od&nbsp;vás odloučena, ba&nbsp;matka ji&nbsp;vysílala na&nbsp;delší cesty a&nbsp;do větších společností. Její city však nadále odolávaly a&nbsp;věci se&nbsp;vyvíjely. S&nbsp;radostí vám odevzdáme to&nbsp;děvče, abyste ji&nbsp;miloval a&nbsp;chránil ji, aby byla díky vám šťastná a&nbsp;vy díky ní; protože vy&nbsp;se&nbsp;nezměníte a&nbsp;ona se&nbsp;rovněž nezmění. Gustav jednou dostane Hvězdný dvůr a&nbsp;všechno, co&nbsp;k&nbsp;němu patří; ten si&nbsp;totiž Matylda natolik oblíbila, že&nbsp;chce, aby nadále byl v&nbsp;majetku rodiny a&nbsp;aby nadcházející pokolení ctila, co&nbsp;do&nbsp;něho první majitelka vložila. Gustav se&nbsp;tak zachová, to&nbsp;už&nbsp;víme, a&nbsp;jeho potomkům naočkuje stejné smýšlení, jistě o&nbsp;to bude usilovat. Natálie ode mě&nbsp;dostane Strázný dvůr se&nbsp;vším, co&nbsp;v&nbsp;něm je, včetně mých hotových peněz. Vy&nbsp;památku na&nbsp;mě&nbsp;tady nezneuctíte.“</span></p>
          <p class="chunk" data-nb-ref-number="179" data-nb-words="20" data-nb-chars="99"><span class="idea" data-nb-ref-number="179" id="idea179" data-nb-words="20" data-nb-chars="99">Do&nbsp;očí mi&nbsp;vhrkly slzy, když takhle mluvil, a&nbsp;napřáhl jsem k&nbsp;němu ruku. Vzal ji&nbsp;a&nbsp;srdečně ji&nbsp;stiskl.</span></p>
          <p class="chunk" data-nb-ref-number="180" data-nb-words="104" data-nb-chars="605"><span class="idea" data-nb-ref-number="180" id="idea180" data-nb-words="104" data-nb-chars="605">„Můžete bydlet na&nbsp;Strázném dvoře anebo ve&nbsp;Hvězdném dvoře anebo u&nbsp;vašich rodičů. Všude se&nbsp;pro vás bude muset zchystat místo. Můžete své pobývání dělit mezi námi střídavě, a&nbsp;tak to&nbsp;nejspíš i&nbsp;bude, dokud se&nbsp;veškeré naše možnosti nepřizpůsobí nové situaci. Písemnosti týkající se&nbsp;převodu mého majetku na&nbsp;Natálii se&nbsp;jí&nbsp;předají po&nbsp;sňatku. Dokud budu žít, dostane svůj díl, zbytek po&nbsp;mé&nbsp;smrti. Jak máte nakládat s&nbsp;tím, co&nbsp;teď dostáváte, o&nbsp;tom vám poskytne nejlepší poučení váš otec. Bude o&nbsp;tom nejspíš mluvit i&nbsp;se mnou. Natálie také po&nbsp;vašem sňatku obdrží díl, který jí&nbsp;náleží z&nbsp;pozůstalosti jejího otce Tarony.“</span></p>
          <p class="chunk" data-nb-ref-number="181" data-nb-words="7" data-nb-chars="46"><span class="idea" data-nb-ref-number="181" id="idea181" data-nb-words="7" data-nb-chars="46">„Natálie se&nbsp;jmenuje Taronová?“ zeptal jsem se.</span></p>
          <p class="chunk" data-nb-ref-number="182" data-nb-words="8" data-nb-chars="40"><span class="idea" data-nb-ref-number="182" id="idea182" data-nb-words="8" data-nb-chars="40">„Vy jste to&nbsp;nevěděl?“ zeptal se&nbsp;zase on.</span></p>
          <p class="chunk" data-nb-ref-number="183" data-nb-words="49" data-nb-chars="280"><span class="idea" data-nb-ref-number="183" id="idea183" data-nb-words="49" data-nb-chars="280">„Já jsem vždycky slýchal, že&nbsp;Matyldě říkají paní z&nbsp;Hvězdného dvora,“ odpověděl jsem mu, „nikdy jsem nebyl s&nbsp;Matyldou a&nbsp;s&nbsp;Natálií pohromadě jinde než ve&nbsp;Hvězdném dvoře, na&nbsp;Strázném dvoře a&nbsp;v&nbsp;Jenském dvoře a&nbsp;tam jim oběma říkali křestními jmény. Dále jsem v&nbsp;té věci nijak nepátral.“</span></p>
          <p class="chunk" data-nb-ref-number="184" data-nb-words="37" data-nb-chars="207"><span class="idea" data-nb-ref-number="184" id="idea184" data-nb-words="37" data-nb-chars="207">„Matylda to&nbsp;nechala tak, když se&nbsp;jí&nbsp;začalo říkat podle Hvězdného dvora, to&nbsp;jméno jí&nbsp;bylo milejší. A&nbsp;tak se&nbsp;asi stalo, že&nbsp;jste jiné nezaslechl. Pro Gustava se&nbsp;bude usilovat o&nbsp;svolení, aby se&nbsp;jmenoval takhle.“</span></p>
          <p class="chunk" data-nb-ref-number="185" data-nb-words="28" data-nb-chars="157"><span class="idea" data-nb-ref-number="185" id="idea185" data-nb-words="28" data-nb-chars="157">„Ale Taronová, to&nbsp;mi&nbsp;vyprávěli, zrovna tu&nbsp;zimu, kdy jsem viděl Natálii v&nbsp;lóži, nebyla prý ve&nbsp;městě,“ řekl jsem a&nbsp;pomyslel na&nbsp;Preborna, který mi&nbsp;to&nbsp;prozradil.</span></p>
          <p class="chunk" data-nb-ref-number="186" data-nb-words="23" data-nb-chars="135"><span class="idea" data-nb-ref-number="186" id="idea186" data-nb-words="23" data-nb-chars="135">„Zcela správně,“ opáčil můj hostitel, „my si&nbsp;také vyjeli na&nbsp;představení Krále Leara. Byl jsem v&nbsp;lóži za&nbsp;Natálií, ale vás jsem neviděl.“</span></p>
          <p class="chunk" data-nb-ref-number="187" data-nb-words="7" data-nb-chars="36"><span class="idea" data-nb-ref-number="187" id="idea187" data-nb-words="7" data-nb-chars="36">„Já vás také ne,“ odpověděl jsem mu.</span></p>
          <p class="chunk" data-nb-ref-number="188" data-nb-words="25" data-nb-chars="150"><span class="idea" data-nb-ref-number="188" id="idea188" data-nb-words="25" data-nb-chars="150">„Natálie nám vyprávěla o&nbsp;jakémsi mladíkovi, kterého si&nbsp;všimla v&nbsp;divadle,“ opáčil můj hostitel, „ale vyjevila nám teprve za&nbsp;dlouho, že&nbsp;jste to&nbsp;byl vy.“</span></p>
          <p class="chunk" data-nb-ref-number="189" data-nb-words="17" data-nb-chars="108"><span class="idea" data-nb-ref-number="189" id="idea189" data-nb-words="17" data-nb-chars="108">„Nezahlédl jsem vás jednou v&nbsp;zimě, poté co&nbsp;se&nbsp;uzdravil císař, jet vyšňořeného vyznamenáním?“ zeptal jsem se.</span></p>
          <p class="chunk" data-nb-ref-number="190" data-nb-words="49" data-nb-chars="259"><span class="idea" data-nb-ref-number="190" id="idea190" data-nb-words="49" data-nb-chars="259">„To je&nbsp;možné,“ odpověděl mi, „v tu&nbsp;dobu jsem byl ve&nbsp;městě a&nbsp;na dvoře.&nbsp;– Tak tedy, přemilý mladý příteli,“ řekl po&nbsp;chvíli, „vyprávěl jsem vám o&nbsp;svém životě, protože máte teď být jedním z&nbsp;nás, mluvil jsem k&nbsp;vám z&nbsp;nejupřímnějšího srdce a&nbsp;teď tu&nbsp;debatu ukončíme.“</span></p>
          <p class="chunk" data-nb-ref-number="191" data-nb-words="48" data-nb-chars="275"><span class="idea" data-nb-ref-number="191" id="idea191" data-nb-words="48" data-nb-chars="275">„Jsem vám dlužen poděkování,“ odpověděl jsem mu, „ovšem to, co&nbsp;jsem vyslechl, je&nbsp;ve&nbsp;mně ještě příliš silné a&nbsp;nové, abych teď dokázal najít slova díků. Jen z&nbsp;jednoho mě&nbsp;jímá téměř zármutek, že&nbsp;jste s&nbsp;Matyldou, když jste se&nbsp;s&nbsp;ní zase shledal, neuzavřel nějaký těsnější svazek.“</span></p>
          <p class="chunk" data-nb-ref-number="192" data-nb-words="21" data-nb-chars="119"><span class="idea" data-nb-ref-number="192" id="idea192" data-nb-words="21" data-nb-chars="119">Když jsem to&nbsp;řekl, stařec zrudl, zruměněl tak hluboce a&nbsp;zároveň tak krásně, že&nbsp;jsem něco takového u&nbsp;něho ještě neviděl.</span></p>
          <p class="chunk" data-nb-ref-number="193" data-nb-words="21" data-nb-chars="118"><span class="idea" data-nb-ref-number="193" id="idea193" data-nb-words="21" data-nb-chars="118">„Ten čas už&nbsp;byl pryč,“ odpověděl, „náš vztah by&nbsp;už&nbsp;nebyl tak krásný a&nbsp;Matylda si&nbsp;něco takového nejspíš vůbec nepřála.“</span></p>
          <p class="chunk" data-nb-ref-number="194" data-nb-words="14" data-nb-chars="74"><span class="idea" data-nb-ref-number="194" id="idea194" data-nb-words="14" data-nb-chars="74">Už&nbsp;předtím vstal, teď mi&nbsp;podal ruku, stiskl mou srdečně a&nbsp;odešel z&nbsp;pokoje.</span></p>
          <p class="chunk" data-nb-ref-number="195" data-nb-words="72" data-nb-chars="398"><span class="idea" data-nb-ref-number="195" id="idea195" data-nb-words="72" data-nb-chars="398">Ještě hodnou chvíli jsem stál a&nbsp;snažil jsem se&nbsp;uspořádat si&nbsp;myšlenky. Jenže když jsem poprvé stoupal k&nbsp;tomuhle domu a&nbsp;druhý den si&nbsp;prohlížel, co&nbsp;je&nbsp;v&nbsp;něm, nepřišlo mi&nbsp;vůbec na&nbsp;mysl, že&nbsp;všechno dopadne, jak to&nbsp;dopadlo, a&nbsp;že to&nbsp;všechno bude mým majetkem. Také jsem teď chápal, proč můj hostitel, kdykoliv mluvil o&nbsp;svém jmění, používal většinou výraz „naše“. Vztahoval je&nbsp;už&nbsp;na&nbsp;Matyldu a&nbsp;na její děti.</span></p>
          <p class="chunk" data-nb-ref-number="196" data-nb-words="29" data-nb-chars="152"><span class="idea" data-nb-ref-number="196" id="idea196" data-nb-words="29" data-nb-chars="152">Poté co&nbsp;jsem ještě nějaký čas pobyl ve&nbsp;svém příbytku, vyšel jsem z&nbsp;něho, prošel jsem se&nbsp;na&nbsp;čerstvém vzduchu a&nbsp;dal v&nbsp;sobě doznít všemu, co&nbsp;jsem vyslechl.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_021.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>