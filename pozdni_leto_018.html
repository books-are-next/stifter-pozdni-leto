<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Důvěra">
    <meta name="apple-mobile-web-app-capable" content="yes">
    <title>Důvěra</title>
    <link rel="stylesheet" href="./style/style.min.css" media="screen" integrity="sha256-AqRi5WZDJKrL/wsJzC4Oi6o77qkJtfT6t3Uy7q+WPzY=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Adalbert Stifter: Pozdní léto">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Pozdní léto">
    <meta property="og:title" content="Pozdní léto">
    <meta property="og:type" content="book">
    <meta property="og:book:author" content="Adalbert Stifter">
    <meta property="twitter:title" content="Adalbert Stifter: Pozdní léto">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./pozdni_leto_017.html">
    <link rel="next" href="./pozdni_leto_019.html">
    <meta name="nb-order" content="14">
    <link rel="self" href="pozdni_leto_018.html">
    <meta name="nb-identifier" content="stifter-pozdni-leto-66112a4">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="7199" data-nb-chars="42393">
    <nav role="doc-toc">
      <ul class="plain section">
        <li><a href="pozdni_leto_005.html">Domácí pohoda</a></li>
        <li><a href="pozdni_leto_006.html">Poutník</a></li>
        <li><a href="pozdni_leto_007.html">Zastavení</a></li>
        <li><a href="pozdni_leto_008.html">Nocleh</a></li>
        <li><a href="pozdni_leto_009.html">Rozloučení</a></li>
        <li><a href="pozdni_leto_010.html">Návštěva</a></li>
        <li><a href="pozdni_leto_011.html">Setkání</a></li>
        <li><a href="pozdni_leto_012.html">Rozšíření</a></li>
        <li><a href="pozdni_leto_013.html">Sblížení</a></li>
        <li><a href="pozdni_leto_014.html">Nahlédnutí</a></li>
        <li><a href="pozdni_leto_015.html">Slavnost</a></li>
        <li><a href="pozdni_leto_016.html">Spolek</a></li>
        <li><a href="pozdni_leto_017.html">Věci se vyvíjejí</a></li>
        <li><a href="pozdni_leto_018.html">Důvěra</a></li>
        <li><a href="pozdni_leto_019.html">Oznámení</a></li>
        <li><a href="pozdni_leto_020.html">Ohlédnutí</a></li>
        <li><a href="pozdni_leto_021.html">Závěr</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_017.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="6"><span class="idea" data-nb-ref-number="1" id="idea1" data-nb-words="1" data-nb-chars="6">Důvěra</span></h1>
        <section>
          <p class="chunk" data-nb-ref-number="2" data-nb-words="42" data-nb-chars="233"><span class="idea" data-nb-ref-number="2" id="idea2" data-nb-words="42" data-nb-chars="233">Pobyl jsem nějakou dobu u&nbsp;svého hostitele, dílem proto, že&nbsp;si&nbsp;to&nbsp;sám přál, dílem proto, abych nabyl klidu, jaký jsem v&nbsp;sobě vždycky míval a&nbsp;jaký jsem potřeboval, abych ve&nbsp;svém úsilí viděl jasně dopředu a&nbsp;podle toho své snahy pořádal.</span></p>
          <p class="chunk" data-nb-ref-number="3" data-nb-words="720" data-nb-chars="4356"><span class="idea" data-nb-ref-number="3" id="idea3" data-nb-words="720" data-nb-chars="4356">Lidé na&nbsp;mne pohlíželi tázavě anebo udiveně. Pravděpodobně se&nbsp;rozkřiklo, jaký vztah jsem navázal s&nbsp;lidmi, kteří jsou přátelé rodiny a&nbsp;kteří často chodí do&nbsp;jejich domu. Nikde však jsem se&nbsp;nesetkával byť i&nbsp;jen se&nbsp;zdáním toho, že&nbsp;snad mi&nbsp;někdo ten vztah nepřeje anebo se&nbsp;na&nbsp;něj dívá nelibě. Naopak, lidé byli málem přátelštější a&nbsp;úslužnější než předtím. Přišel jsem do&nbsp;zahradního domku. Zahradník Šimon mi&nbsp;vyšel naproti tak nějak uctivě a&nbsp;přivolal manželku Kláru, aby jí&nbsp;řekl, že&nbsp;jsem tady, a&nbsp;přiměl ji, aby se&nbsp;mi&nbsp;uklonila. To&nbsp;jinak nikdy nedělala. Když tohle představování skončilo, zavedl mě&nbsp;nejprve do&nbsp;zahrady, jak pouze stručně nazýval své skleníky. Znovu mi&nbsp;ukázal své rostliny, vysvětlil mi, co&nbsp;nově získal, co&nbsp;zejména krásně vyrostlo a&nbsp;co se&nbsp;dobře uchovalo; také mi&nbsp;vyprávěl, jaké zakusili ztráty, o&nbsp;jaké rostliny v&nbsp;nejkrásnějším rozpuku přišli a&nbsp;jakým zvláštním důvodům je&nbsp;třeba přičítat, že&nbsp;o&nbsp;ně přišli. Neuvážil při tom, že&nbsp;bych se&nbsp;třeba myšlenkami toulal jinde; on&nbsp;při jedné dřívější příležitosti rovněž netušil, že&nbsp;jsem duchem nepřítomen, když mi&nbsp;také s&nbsp;velikou vervou a&nbsp;nadmíru velkoryse vysvětloval, co&nbsp;je&nbsp;jaká rostlina. Zvláště horlivě mi&nbsp;předestíral výhody a&nbsp;krásy růže, kterou paní na&nbsp;Hvězdném dvoře pro domácího pána objednala z&nbsp;Anglie. Zavedl mě&nbsp;k&nbsp;ní a&nbsp;ukázal mi&nbsp;veškerou její znamenitost. Pak jsem s&nbsp;ním musel zajít i&nbsp;do skleníku s&nbsp;kaktusy, a&nbsp;tam mi&nbsp;hned ukázal cereus peruvianus, ten, který se&nbsp;dostal na&nbsp;Strázný dvůr díky mé&nbsp;laskavosti, jak se&nbsp;vyjádřil. Roste už&nbsp;ve&nbsp;skleníku vzhůru rovně jako svíce, čehož se&nbsp;dosáhlo velkým úsilím a&nbsp;umem. Nažloutlá barva z&nbsp;Jenského dvora přešla do&nbsp;tmavomodře zelené, jakoby s&nbsp;ojíněním, což dokazuje, že&nbsp;rostlina je&nbsp;naprosto zdráva. Půjde-li to&nbsp;takhle dál, mohla by&nbsp;do&nbsp;tohohle domu zavítat i&nbsp;radost v&nbsp;podobě skvělých bílých květů toho živoucího sloupu. Pak mě&nbsp;zavedl k&nbsp;několika kaktusům, které byly zrovna v&nbsp;květu. Poblíž ležela i&nbsp;poměrně velká spojková čočka, to&nbsp;aby se&nbsp;daly v&nbsp;plném slunečním světle pozorovat květy a&nbsp;krom toho i&nbsp;ostny, trny, bodce a&nbsp;rovněž tvary rostlin. Požádal mě, abych čočku použil. Byla bezbarvá a&nbsp;zároveň taková, že&nbsp;díky vypouklosti zvětšeně vyjevovala i&nbsp;to nejmenší. Vůbec se&nbsp;projevila jako věc znamenitá. Zahradník mi&nbsp;vyprávěl, že&nbsp;pán dal to&nbsp;zvětšovací sklo vyrobit zvláště na&nbsp;prohlížení kaktusů, dal je&nbsp;zasadit do&nbsp;krásné slonovinové obruby a&nbsp;vložit do&nbsp;pouzdra s&nbsp;jemným sametem. Zrovna dnes byl znovu v&nbsp;kaktusovém skleníku a&nbsp;prohlížel si&nbsp;za&nbsp;pomoci skla květy a&nbsp;spoustu ostnů. Posloužil jsem si&nbsp;oním sklem a&nbsp;díval jsem se&nbsp;do&nbsp;bílého anebo růžového kalichu obkrouženého hedvábnými okvětními plátky, jak se&nbsp;zrovna naskytly. Že&nbsp;třpytivé barvy těchhle květin jsou zvláště krásné, daleko krásnější než nejjemnější hedvábí a&nbsp;než barvy většiny květin, to&nbsp;jsem beztak věděl, ale musel jsem si&nbsp;to&nbsp;dát od&nbsp;zahradníka Šimona ukázat; a&nbsp;zmínil se&nbsp;i&nbsp;o&nbsp;krásném, zeleně anebo narůžověle anebo ruměně hnědě světélkujícím hlubokém kalichu, z&nbsp;něhož vzlínají štíhlé nitky, graciézní tak, že&nbsp;podobné nemá žádný jiný květ. Vůbec jsou kaktusové květy nejkrásnější na&nbsp;světě, vyjma snad některých cizopasných rostlin a&nbsp;několika málo další jednotlivých květin. Upozornil mě&nbsp;i&nbsp;na jednu okolnost, o&nbsp;které jsem nevěděl anebo jsem ji&nbsp;nepostřehl, že&nbsp;totiž u&nbsp;několika kulovitých kaktusů se&nbsp;květy vždy z&nbsp;nových oček ostnů většinou vyvinou s&nbsp;docela krátkým stonkem, kdežto u&nbsp;jiných kaktusů se&nbsp;tyčí na&nbsp;více nebo méně dlouhé lodyze z&nbsp;loňských anebo z&nbsp;ještě starších oček. Řekl, že&nbsp;to&nbsp;není náhoda a&nbsp;že tuhle skutečnost pozoruje už&nbsp;třicet let. Tehdy, když byl ještě mladý, bylo stěží známo několik z&nbsp;těchhle rostlin, teď jejich znalost významně vzrůstá, od&nbsp;té&nbsp;doby, co&nbsp;lidé poznali, jak jsou krásné, a&nbsp;turisté zasílají rostliny z&nbsp;Ameriky, tak jako ten z&nbsp;německých zemí, který procestoval téměř celý svět. Jenom člověk nechápavý anebo povrchní anebo krátkozraký může říkat, že&nbsp;tenhle druh rostlin je&nbsp;neforemný, kdyžtě nic není pravidelnější a&nbsp;rozmanitější a&nbsp;přitom půvabnější než právě ony. Je&nbsp;pouze třeba chvilku si&nbsp;je&nbsp;bedlivě prohlížet a&nbsp;porovnávat je, případně se&nbsp;na&nbsp;ně&nbsp;ještě krátkou chvilku dívat, a&nbsp;i protivníci těchhle rostlin se&nbsp;promění v&nbsp;náruživé jejich ctitele&nbsp;– ledaže by&nbsp;na&nbsp;světě existoval byť i&nbsp;jen jediný nepřítel rostlin, a&nbsp;takový tvor snad vůbec není. Když jsem odcházel ze&nbsp;skleníku, šel se&nbsp;mnou zahradník až&nbsp;tam, kde skleníky končí, a&nbsp;i&nbsp;jeho choť vyšla ze&nbsp;dveří jejich příbytku, aby se&nbsp;se&nbsp;mnou rozloučila.</span></p>
          <p class="chunk" data-nb-ref-number="4" data-nb-words="17" data-nb-chars="101"><span class="idea" data-nb-ref-number="4" id="idea4" data-nb-words="17" data-nb-chars="101">V&nbsp;květinové zahradě a&nbsp;v&nbsp;zeleninové části se&nbsp;u&nbsp;mě zastavovali dělníci, smekali a&nbsp;způsobně mě&nbsp;zdravili.</span></p>
          <p class="chunk" data-nb-ref-number="5" data-nb-words="126" data-nb-chars="724"><span class="idea" data-nb-ref-number="5" id="idea5" data-nb-words="126" data-nb-chars="724">Eustach byl mírný a&nbsp;přívětivý jako obvykle; ale byl ještě daleko vroucnější, než býval kdy v&nbsp;dřívějších časech. Mě&nbsp;právě od&nbsp;něho souhlas se&nbsp;mnou neobyčejně těšil. Ukázal mi&nbsp;všechno, na&nbsp;čem se&nbsp;pracovalo a&nbsp;kolik v&nbsp;poslední době ke&nbsp;všemu už&nbsp;existujícímu přibylo reálných věcí, kreseb, informací. Řekl, že&nbsp;se&nbsp;můj hostitel zakrátko vypraví za&nbsp;jedním dost vzdáleným kostelem, v&nbsp;němž na&nbsp;své náklady bude provádět opravy, a&nbsp;že mě&nbsp;hodlá na&nbsp;tu&nbsp;cestu přizvat. Mezi všemi věcmi a&nbsp;surovinami, co&nbsp;tu&nbsp;byly, nezahlédl jsem ten velice krásný mramor, který jsem svému hostiteli kdysi daroval, a&nbsp;ani jsem se&nbsp;nedozvěděl, co&nbsp;že&nbsp;se&nbsp;z&nbsp;něho zhotovilo. Nikdo o&nbsp;tom nemluvil a&nbsp;já se&nbsp;ani neptal. Drahně hodin jsem se&nbsp;díval, jak se&nbsp;v&nbsp;truhlárně pracuje.</span></p>
          <p class="chunk" data-nb-ref-number="6" data-nb-words="9" data-nb-chars="51"><span class="idea" data-nb-ref-number="6" id="idea6" data-nb-words="9" data-nb-chars="51">Roland jako obvykle v&nbsp;létě na&nbsp;Strázném dvoře nebyl.</span></p>
          <p class="chunk" data-nb-ref-number="7" data-nb-words="147" data-nb-chars="839"><span class="idea" data-nb-ref-number="7" id="idea7" data-nb-words="147" data-nb-chars="839">S&nbsp;Eustachem jsem zašel i&nbsp;za obrazy svého hostitele, za&nbsp;jeho mědirytinami, jeho dřevořezbami a&nbsp;za jeho nábytkem. Mluvili jsme o&nbsp;nich, a&nbsp;snažil jsem se&nbsp;víc a&nbsp;víc si&nbsp;osvojovat jejich hodnotu a&nbsp;význam. Zašel jsem i&nbsp;do pokoje s&nbsp;knihami, do&nbsp;mramorové síně a&nbsp;na schodiště. Jak vznešená byla socha na&nbsp;schodišti, jak ušlechtilá a&nbsp;ryzí oproti nymfě v&nbsp;jeskyni na&nbsp;zahradě Hvězdného dvora, kterou jsem si&nbsp;v&nbsp;poslední době tak zamiloval! Uprosil jsem přítele a&nbsp;ten se&nbsp;dal pohnout, aby mi&nbsp;odemkl pokoj, v&nbsp;němž bydlí Matylda a&nbsp;Natálie, pokud jsou na&nbsp;Strázném dvoře. Pobyl jsem déle než v&nbsp;ostatních komnatách v&nbsp;poslední malé komůrce s&nbsp;tapetovými dveřmi, které jsem říkal Růže. Ovanul mě&nbsp;klid a&nbsp;zřejmost, kterou se&nbsp;vyznačuje celá Matyldina bytost a&nbsp;jež se&nbsp;vyjevovala v&nbsp;barvách a&nbsp;v&nbsp;tvarech v&nbsp;celém pokoji a&nbsp;tkvěla v&nbsp;těch jedinečných obrazech, které tu&nbsp;visely.</span></p>
          <p class="chunk" data-nb-ref-number="8" data-nb-words="103" data-nb-chars="564"><span class="idea" data-nb-ref-number="8" id="idea8" data-nb-words="103" data-nb-chars="564">Zašli jsme i&nbsp;na šafářův dvůr. Lidé mě&nbsp;tam přivítali s&nbsp;úctou, ukázali mi&nbsp;všechny místnosti a&nbsp;předvedli mi, co&nbsp;v&nbsp;nich je, na&nbsp;čem se&nbsp;tu&nbsp;pracuje, k&nbsp;čemu slouží a&nbsp;co se&nbsp;tu&nbsp;v&nbsp;novější době změnilo. Šafář měl zejména radost z&nbsp;nového chovu hříbat, který sám vylepšil, a&nbsp;celého nárůdku mnoha druhů drůbeže, které tu&nbsp;zavedl můj hostitel. Když jsme odešli ze&nbsp;šafářského dvora a&nbsp;ze zahrady nám zněl vstříc mnohohlasý zpěv ptactva, ohlédl jsem se&nbsp;a&nbsp;uviděl, že&nbsp;v&nbsp;bráně se&nbsp;shromáždila skupinka děvčat s&nbsp;modrými zástěrami a&nbsp;v&nbsp;bílých halenkách s&nbsp;vykasanými rukávy a&nbsp;dívá se&nbsp;za&nbsp;námi.</span></p>
          <p class="chunk" data-nb-ref-number="9" data-nb-words="22" data-nb-chars="140"><span class="idea" data-nb-ref-number="9" id="idea9" data-nb-words="22" data-nb-chars="140">I&nbsp;když jsem rozpoznal, že&nbsp;cílem jejich pozornosti jsem teď já, nikomu neuklouzlo ani slůvko naznačující, jaký že&nbsp;je&nbsp;důvod takové pozornosti.</span></p>
          <p class="chunk" data-nb-ref-number="10" data-nb-words="45" data-nb-chars="213"><span class="idea" data-nb-ref-number="10" id="idea10" data-nb-words="45" data-nb-chars="213">Gustav, který ze&nbsp;začátku vyjádřil radost z&nbsp;toho, že&nbsp;to&nbsp;je, tak jak to&nbsp;je, a&nbsp;že nikdo z&nbsp;těch, kdo po&nbsp;tom prahli, jeho sestru neodvede, už&nbsp;o&nbsp;té věci nemluvil a&nbsp;jen se&nbsp;o&nbsp;to srdečněji, když to&nbsp;bylo lze, přidal ke&nbsp;mně.</span></p>
          <p class="chunk" data-nb-ref-number="11" data-nb-words="23" data-nb-chars="117"><span class="idea" data-nb-ref-number="11" id="idea11" data-nb-words="23" data-nb-chars="117">Můj hostitel mi&nbsp;posléze řekl o&nbsp;té cestě za&nbsp;kostelem, o&nbsp;níž mluvil Eustach, a&nbsp;pozval mě&nbsp;na&nbsp;ni. Já&nbsp;jsem pozvání přijal.</span></p>
          <p class="chunk" data-nb-ref-number="12" data-nb-words="1107" data-nb-chars="6585"><span class="idea" data-nb-ref-number="12" id="idea12" data-nb-words="1107" data-nb-chars="6585">Jednoho rána jsme vyjeli ze&nbsp;Strázného dvora, můj hostitel, Gustav a&nbsp;já. Gustava můj hostitel, jak mi&nbsp;to&nbsp;řekl, bere s&nbsp;sebou na&nbsp;každou menší cestu. Pokud tomu na&nbsp;nějaké delší cestě tak být nemůže, bere ho&nbsp;k&nbsp;jeho matce do&nbsp;Hvězdného dvora. Ke&nbsp;kostelu jsme dojeli teprve druhý den. Roland, který byl informován, že&nbsp;přijedeme, už&nbsp;nás tu&nbsp;očekával. Kostel byla budova ve&nbsp;staroněmeckém slohu. Pocházela, jak mě&nbsp;ujišťovali přátelé, ze&nbsp;čtrnáctého století. Farnost nebyla velká a&nbsp;příliš mohovitá. Poslední minulá staletí se&nbsp;na&nbsp;kostele hodně provinila. Dali zazdít okna, buď zcela, anebo zčásti, z&nbsp;nik sloupů odstranili kamenné reliéfy a&nbsp;na jejich místo usadili dřevěné sochy, pozlacené a&nbsp;omalované. Protože ty&nbsp;však byly větší než jejich předchůdci, místa, na&nbsp;něž měly přijít, zhusta vylámali a&nbsp;dřívější stříšky nad nimi i&nbsp;s&nbsp;ozdobami otloukli. Také interiér kostela vyvedli v&nbsp;pestrých barvách. Když i&nbsp;tahle výzdoba se&nbsp;v&nbsp;průběhu let poškodila a&nbsp;ukázalo se, že&nbsp;je&nbsp;už&nbsp;naléhavě nezbytné ji&nbsp;vyspravit, vyšlo najevo, že&nbsp;prostředky na&nbsp;něco takového bude obtížné sehnat. Farnost se&nbsp;nad rozsáhlostí prací, jaké bylo zapotřebí provést, málem pustila do&nbsp;veliké půtky. Zjevně bývali v&nbsp;dřívějších dobách bohatí a&nbsp;mocní dobrodinci, a&nbsp;ti kostel vybudovali a&nbsp;uchovávali. Poblíž jsou ještě trosky zámků, v&nbsp;nichž bydlívala ona majetná pokolení. Teď na&nbsp;kopci jako zachovaný památník oné doby stojí už&nbsp;pouze kostel, kolem něho je&nbsp;několik domů postavených v&nbsp;novější době, a&nbsp;kolem dokola je&nbsp;obec ve&nbsp;dvorcích roztroušených po&nbsp;tom kopcovitém kraji. Vlastníci rozvalin zámků bydlí v&nbsp;končinách daleko odsud, a&nbsp;protože jsou z&nbsp;pokolení docela jiných, nikdy neoplývali láskou k&nbsp;osamělému kostelu anebo ji&nbsp;pozbyli. Farář, člověk prostý a&nbsp;bezelstný, který se&nbsp;sice nijak do&nbsp;hloubky nevyznal v&nbsp;umění, ale celé roky byl uvyklý dívat se&nbsp;na&nbsp;svůj kostel, a&nbsp;když ten se&nbsp;začal rozpadat, byl by&nbsp;ho&nbsp;rád viděl ve&nbsp;stavu tak slušném, jako by&nbsp;to&nbsp;jen bylo možné, vydával se&nbsp;po&nbsp;všemožných cestách, jaké mu&nbsp;jen přišly na&nbsp;mysl, aby toho dosáhl. Na&nbsp;té&nbsp;poslední dospěl k&nbsp;mému hostiteli. Toho zaujal kostel, jejž měl mezi svými kresbami, sám se&nbsp;k&nbsp;němu vydal a&nbsp;prohlédl si&nbsp;ho. Slíbil, až&nbsp;se&nbsp;schválí a&nbsp;přijme jeho plán na&nbsp;obnovu kostela, že&nbsp;vezme na&nbsp;sebe veškeré náklady práce, které budou přesahovat rezervy již existující, a&nbsp;za určitý počet roků práce dovrší. Plán se&nbsp;vypracoval a&nbsp;každý, kdo měl v&nbsp;té záležitosti co&nbsp;říci, s&nbsp;ním souhlasili, poté co&nbsp;farář už&nbsp;předtím, ač&nbsp;plán neviděl, za&nbsp;něj poděkoval a&nbsp;všude se&nbsp;přimlouval za&nbsp;to, aby jej přijali. Pak se&nbsp;přikročilo k&nbsp;provedení plánu a&nbsp;s&nbsp;ním měl co&nbsp;dělat můj hostitel. Vyzdění v&nbsp;oknech se&nbsp;opatrně vylámalo, tak aby se&nbsp;nepoškodily ozdoby, které byly pohřbené v&nbsp;omítce a&nbsp;v&nbsp;cihlách a&nbsp;pak se&nbsp;do&nbsp;vylámaných oken vsadily skleněné tabulky ve&nbsp;stylu těch, jež se&nbsp;zachovaly. Dřevěné sochy světců se&nbsp;z&nbsp;kostela odstranily, niky se&nbsp;obnovily v&nbsp;původní podobě. Tam kde se&nbsp;pod střechou kostela anebo v&nbsp;jiných prostorách nalezly staré štíhlé postavy světců, pokud byly poškozené, doplnily se&nbsp;a&nbsp;postavily na&nbsp;místa, kde pravděpodobně byly předtím. Pokud se&nbsp;do&nbsp;některých nik sochy nenašly, ponechaly se&nbsp;prázdné. Mělo se&nbsp;za&nbsp;to, že&nbsp;bude lépe, když se&nbsp;zatím vyčká, než aby se&nbsp;v&nbsp;nich ponechaly ty&nbsp;nebo ony dřevěné sochy, které se&nbsp;nehodí k&nbsp;stavebnímu stylu kostela. Bylo by&nbsp;arci bývalo nejúčelnější zhotovit nové sochy; nicméně nic takového nebylo do&nbsp;plánu na&nbsp;obnovu kostela zahrnuto, protože to&nbsp;přesahovalo možnosti mého hostitele, které měl na&nbsp;tohle dílo k&nbsp;použití. Všechny niky však, i&nbsp;ty prázdné, pokud se&nbsp;u&nbsp;nich vyskytlo nějaké poškození, uvedly se&nbsp;do&nbsp;řádného stavu. Stříšky nad nimi se&nbsp;obnovily i&nbsp;s&nbsp;ozdobami. Na&nbsp;vymalování kostelního interiéru se&nbsp;navrhl plán, podle něhož části, které nebyly z&nbsp;kamene, měly se&nbsp;natřít tak neurčitě, aby se&nbsp;co&nbsp;nejvíce podobaly holé zdi. Žebroví klenby, jehož kámen nebyl natřen barvou, jakož i&nbsp;všechno ostatní z&nbsp;kamene se&nbsp;ponechalo nedotčené a&nbsp;mělo působit pouze svým holým povrchem. Tam, kam se&nbsp;nedosáhlo žebříky, vztyčilo se&nbsp;k&nbsp;omítání už&nbsp;lešení. Samozřejmě by&nbsp;se&nbsp;bývalo mělo v&nbsp;kostele opravovat i&nbsp;leccos dalšího. Kdysi opatřili starý kůr obložením a&nbsp;ke kostelní galerii vztyčili zcela nové stěny, prostor doplnili o&nbsp;boční kapli tehdy v&nbsp;nejnovějším stylu a&nbsp;část zdi boční lodi se&nbsp;vybourala a&nbsp;vyzdila se&nbsp;tu&nbsp;prohlubeň a&nbsp;do ní&nbsp;se&nbsp;vestavěl nový boční oltář. Všechna tahle pochybení se&nbsp;vzhledem k&nbsp;nedostatku prostředků napravit nedala. Hlavní oltář ve&nbsp;staroněmeckém slohu zůstal. Roland řekl, jaké bylo štěstí, že&nbsp;v&nbsp;minulém století už&nbsp;neměli tolik peněz jako v&nbsp;době, kdy se&nbsp;kostel stavěl, to&nbsp;by&nbsp;pak původní oltář dojista byli vyňali a&nbsp;na jeho místo postavili nějaký v&nbsp;odpudivém stylu minulého století. Můj hostitel si&nbsp;prohlédl všechno, co&nbsp;se&nbsp;už&nbsp;vyhotovilo, a&nbsp;uspořádal poradu s&nbsp;Eustachem a&nbsp;s&nbsp;Rolandem, k&nbsp;níž jsem byl přizván i&nbsp;já, a&nbsp;probíralo se, jestli se&nbsp;má&nbsp;věrně dodržet stanovený plán a&nbsp;jestli by&nbsp;se&nbsp;nemělo s&nbsp;vynaložením nějaké nevelké částky ještě leccos doplnit, co&nbsp;by&nbsp;bylo záhodno a&nbsp;kostelu by&nbsp;přidalo na&nbsp;kráse. Názory se&nbsp;velice brzy sjednotily, ježto úsilí všech se&nbsp;neslo stejným směrem a&nbsp;jejich uvažování z&nbsp;tohoto hlediska tu&nbsp;rychleji, tu&nbsp;volněji dospělo posléze k&nbsp;týmž výsledkům. Mohl jsem k&nbsp;tomu všemu říci pouze málo, i&nbsp;když jsem byl tázán, jednak proto, že&nbsp;jsem věděl o&nbsp;daných východiscích příliš málo a&nbsp;jednak proto, že&nbsp;mé&nbsp;znalosti jednotlivých uměleckých skutečností, o&nbsp;něž tu&nbsp;šlo, se&nbsp;znalostmi mých přátel nemohly držet krok. Farář nás přijal velice přátelsky a&nbsp;hodlal nás všechny umístit ve&nbsp;svém malém domku. Můj hostitel to&nbsp;odmítl a&nbsp;ubytovali jsme se, jak to&nbsp;jen bylo lze, v&nbsp;místním hostinci. Ale vzdávání úcty a&nbsp;děkování skromného faráře mému hostiteli nebralo konce. Dostavilo se&nbsp;i&nbsp;poselstvo několika příslušníků farnosti, aby, jak řekli, také složili mému hostiteli poklonu a&nbsp;vyslovili mu&nbsp;své díky. Skutečně, když se&nbsp;člověk díval na&nbsp;ty&nbsp;štíhlé, ušlechtilé tvary kostela, který stál osaměle na&nbsp;kopci v&nbsp;té odlehlé končině našeho kraje, tam kde by&nbsp;ho&nbsp;člověk vůbec nehledal, a&nbsp;prohlížel si&nbsp;opravy, které se&nbsp;už&nbsp;vykonaly a&nbsp;jednotlivým součástem kostela znovu dodaly vážnost a&nbsp;význam, nemohl člověk jinak než se&nbsp;radovat, že&nbsp;to&nbsp;čiré modré povětří znovu ovívá tu&nbsp;ryzí prostou budovu, tak jak ji&nbsp;ovívalo, když se&nbsp;zrodila v&nbsp;mysli dávno zemřelého mistra a&nbsp;povstala z&nbsp;rukou dělníků. A&nbsp;opravdu člověk cítil, že&nbsp;musí být vděčný, že&nbsp;existoval muž takový jako můj hostitel, který z&nbsp;lásky ke&nbsp;krásným věcem, a&nbsp;musím tu&nbsp;snad dodat, z&nbsp;lásky k&nbsp;lidstvu, část svých příjmů, svého času a&nbsp;svého rozhledu obětuje na&nbsp;to, aby leccos ušlechtilého odňal rozpadání a&nbsp;přivedl lidskému pohledu krásně utvářené a&nbsp;vznešené výtvory, aby se&nbsp;jimi, pokud toho jsou schopni a&nbsp;touží po&nbsp;tom, povznášeli a&nbsp;uchvacovali.</span></p>
          <p class="chunk" data-nb-ref-number="13" data-nb-words="18" data-nb-chars="114"><span class="idea" data-nb-ref-number="13" id="idea13" data-nb-words="18" data-nb-chars="114">To&nbsp;všechno však příslušníci farnosti nevěděli, oni pouze děkovali, protože měli za&nbsp;to, že&nbsp;je&nbsp;to&nbsp;jejich povinností.</span></p>
          <p class="chunk" data-nb-ref-number="14" data-nb-words="92" data-nb-chars="541"><span class="idea" data-nb-ref-number="14" id="idea14" data-nb-words="92" data-nb-chars="541">Když můj hostitel usoudil, že&nbsp;stavba dobře pokračuje, a&nbsp;s&nbsp;Eusta­chem, vlastním dělmistrem, stanovil další jednotlivé činnosti, a&nbsp;když i&nbsp;Roland ho&nbsp;ujistil, že&nbsp;tak jak si&nbsp;můj hostitel přeje, bude často vykonávat dohled a&nbsp;podávat mu&nbsp;zprávy, uchystali jsme se, že&nbsp;každý půjdeme svou cestou. Roland se&nbsp;chtěl vrátit do&nbsp;blízkých hor, z&nbsp;nichž sešel ke&nbsp;kostelu, a&nbsp;my jsme se&nbsp;chtěli vydat na&nbsp;Strázný dvůr. Roland odjel první. My&nbsp;jsme ještě zašli za&nbsp;majitelem blízké sklárny, který byl velice vlivný muž, a&nbsp;poté jsme se&nbsp;vypravili do&nbsp;sídla mého přítele.</span></p>
          <p class="chunk" data-nb-ref-number="15" data-nb-words="107" data-nb-chars="567"><span class="idea" data-nb-ref-number="15" id="idea15" data-nb-words="107" data-nb-chars="567">Na&nbsp;zpáteční cestě jsme se&nbsp;dali do&nbsp;hovoru o&nbsp;tvorbě krásy, o&nbsp;tom, jak velice je&nbsp;dobré, že&nbsp;se&nbsp;rodí lidé, kteří ji&nbsp;zobrazují, že&nbsp;prostřednictvím jejich bližních se&nbsp;tohle něžné světlo šíří a&nbsp;krásu rozněcuje do&nbsp;jasu stále zářivějšího; jak je&nbsp;však dobré i&nbsp;to, že&nbsp;tu&nbsp;jsou lidé, kteří jsou schopni krásu do&nbsp;sebe vstřebávat a&nbsp;přenášet ji&nbsp;na&nbsp;jiné, tím že&nbsp;s&nbsp;nimi obcují, zejména když i&nbsp;tak jako můj hostitel se&nbsp;pídí po&nbsp;kráse všude, že&nbsp;si&nbsp;ji&nbsp;berou a&nbsp;usilovně a&nbsp;úporně usilují o&nbsp;to, křísit ji&nbsp;tam, kde utrpěla újmu. Schopnosti a&nbsp;nutkání k&nbsp;něčemu takovému, to&nbsp;je&nbsp;věc zcela zvláštní.</span></p>
          <p class="chunk" data-nb-ref-number="16" data-nb-words="435" data-nb-chars="2678"><span class="idea" data-nb-ref-number="16" id="idea16" data-nb-words="435" data-nb-chars="2678">„Už jsme jednou mluvili o&nbsp;něčem podobném,“ řekl můj hostitel, „mé zkušenosti za&nbsp;celý můj život mě&nbsp;naučily, že&nbsp;existuje docela urči­té nadání k&nbsp;docela určitým věcem, a&nbsp;s&nbsp;ním že&nbsp;se&nbsp;lidé rodí. Takové nadání se&nbsp;liší pouze ve&nbsp;stupni, ve&nbsp;schopnosti vyjádřit je&nbsp;a&nbsp;v&nbsp;možnostech účinně je&nbsp;uvádět ve&nbsp;skutek. Tím zjevně bůh chce nastolit mnohotvárnost takového konání a&nbsp;jeho naprosto rozhodnou úspěšnost, protože tak je&nbsp;to&nbsp;na&nbsp;zemi nezbytné. Vždy mi&nbsp;připadalo pozoruhodné, tam kde jsem měl příležitost dívat se, jak u&nbsp;lidí, kterým je&nbsp;dáno dosáhnout věcí v&nbsp;takovém a&nbsp;onakém směru naprosto neobyčejných, jejich vlohy se&nbsp;projevují i&nbsp;v&nbsp;nejjemnějších vláknech toho, oč&nbsp;usilují, a&nbsp;se vší vehemencí do&nbsp;nich pronikají, kdežto ve&nbsp;věcech jiných nepřestávají být nevědomí až&nbsp;do&nbsp;dětinskosti. Jeden člověk, který o&nbsp;věcech umění vzdor vší poučenosti, vzdor všemu zacházení s&nbsp;nimi, vzdor dlouholetému každodennímu styku s&nbsp;vybranými uměleckými díly nikdy nedokázal o&nbsp;nich říci než neobratnosti, byl státníkem, který pronikal do&nbsp;nejjemnějších odstínů své profese, který uhadoval myšlenky celých národů a&nbsp;úmysly lidí a&nbsp;vlád, s&nbsp;nimiž se&nbsp;stýkal, a&nbsp;uměl si&nbsp;všechno podmanit tak, aby to&nbsp;sloužilo jeho cílům, tak že&nbsp;ostatním připadal jako jakýsi div ducha, téměř něco jako přírodní zákon. Za&nbsp;svého mládí jsem poznal jednoho člověka, který rozumem, nad nímž jsme málem nestačili koprnět obdivem, pronikal do&nbsp;hlubin některého umění, o&nbsp;němž hodlal promlouvat, a&nbsp;vyjevoval myšlenky, u&nbsp;nichž jsme ani nechápali, jak vůbec něco takového mohlo vejít do&nbsp;lidského srdce; avšak názory a&nbsp;záměry docela obyčejných lidí a&nbsp;právě takových, kteří byli hluboko pod jeho úrovní, vůbec neprohledal a&nbsp;ani neviděl, že&nbsp;státy fungují nezbytně tak a&nbsp;tak, protože takový pohled mu&nbsp;byl odepřen anebo protože pod tíhou toho, čím se&nbsp;zabýval on, něco takového ani nepostřehoval. Mohl bych uvést ještě příkladů několik: člověka zrozeného pro vojevůdcovství v&nbsp;soudcovské síni při sporu o&nbsp;vlastnictví anebo toho, kdo prohlubuje vědecké znalosti při budování vojska. Tak obdařil bůh i&nbsp;leckoho, kdo se&nbsp;musí oddávat kráse a&nbsp;obracet se&nbsp;k&nbsp;ní jako ke&nbsp;slunci, jehož se&nbsp;nemůže vzdát. Ale vždy pouze jednotlivá vloha určitého počtu lidí je&nbsp;vyhraněna tak, že&nbsp;má&nbsp;nesmírné účinky. Takových lidí nejspíš není mnoho a&nbsp;vedle nich se&nbsp;rodí takoví, u&nbsp;nichž se&nbsp;určité zaměření neprojeví, kteří vykonávají činnosti všednodenní a&nbsp;jejichž osobité nadání spočívá v&nbsp;tom, že&nbsp;právě žádné výjimečné nadání k&nbsp;tomu nebo onomu vynikajícímu nemají. Musí jich být velice mnoho, aby se&nbsp;svět nevymkl z&nbsp;kloubů, aby se&nbsp;prohlubovalo to, co&nbsp;je&nbsp;hmotné, a&nbsp;všechny cesty fungovaly. Velice zhusta však žel jde o&nbsp;to, aby se&nbsp;ke&nbsp;vhodnému nadání přiřadil vhodný objekt, což se&nbsp;často neděje.“</span></p>
          <p class="chunk" data-nb-ref-number="17" data-nb-words="17" data-nb-chars="89"><span class="idea" data-nb-ref-number="17" id="idea17" data-nb-words="17" data-nb-chars="89">„Nemohlo by&nbsp;se&nbsp;nadání pídit po&nbsp;objektu a&nbsp;nepídí se&nbsp;také často po&nbsp;něm?“ zeptal se&nbsp;Eustach.</span></p>
          <p class="chunk" data-nb-ref-number="18" data-nb-words="22" data-nb-chars="133"><span class="idea" data-nb-ref-number="18" id="idea18" data-nb-words="22" data-nb-chars="133">„Vyskytuje-li se&nbsp;nadání dostatečné mohutné a&nbsp;hojné, pídí se&nbsp;po&nbsp;něm,“ opáčil můj hostitel, „někdy však právě tím, že&nbsp;se&nbsp;pídí, zaniká.“</span></p>
          <p class="chunk" data-nb-ref-number="19" data-nb-words="13" data-nb-chars="64"><span class="idea" data-nb-ref-number="19" id="idea19" data-nb-words="13" data-nb-chars="64">„No to&nbsp;je&nbsp;smutné, a&nbsp;to pak se&nbsp;míjí cílem,“ odpověděl mu&nbsp;Eustach.</span></p>
          <p class="chunk" data-nb-ref-number="20" data-nb-words="123" data-nb-chars="652"><span class="idea" data-nb-ref-number="20" id="idea20" data-nb-words="123" data-nb-chars="652">„Nemyslím, že&nbsp;se&nbsp;cílem míjí úplně,“ řekl můj hostitel, „že se&nbsp;pídí, a&nbsp;to co&nbsp;získává tím, že&nbsp;se&nbsp;pídí, a&nbsp;co v&nbsp;sobě a&nbsp;v&nbsp;jiných vyvolává, to&nbsp;je&nbsp;jeho cílem. Musí se&nbsp;prostě zdolávat různé, a&nbsp;to různě vysoké a&nbsp;různě uzpůsobené stupně. Kdyby se&nbsp;každé nadání naprosto slepě spojilo se&nbsp;svým objektem a&nbsp;mělo se&nbsp;ho&nbsp;chopit a&nbsp;vyčerpat jej, to&nbsp;by&nbsp;pak v&nbsp;tom smyslu existoval květ daleko krásnější a&nbsp;bohatší, svoboda duše, ta&nbsp;může své schopnosti upřít na&nbsp;ten nebo onen objekt anebo se&nbsp;od&nbsp;něho odvrátit, může spatřit svůj ráj, odvrátit se&nbsp;od&nbsp;něho a&nbsp;pak truchlit, že&nbsp;se&nbsp;od&nbsp;něho odvrátila, anebo posléze do&nbsp;takového ráje vejde a&nbsp;považuje se&nbsp;za&nbsp;šťastnou, že&nbsp;do&nbsp;něho vešla.“</span></p>
          <p class="chunk" data-nb-ref-number="21" data-nb-words="54" data-nb-chars="297"><span class="idea" data-nb-ref-number="21" id="idea21" data-nb-words="54" data-nb-chars="297">„Často jsem už&nbsp;uvažoval o&nbsp;tom,“ řekl jsem, „kdyžtě umění na&nbsp;lidi tolik působí, jak jsem to&nbsp;mohl, byť teprve pouze krátký čas, pozorovat sám na&nbsp;sobě, jestli nadaný umělec u&nbsp;svého díla má&nbsp;před očima své bližní a&nbsp;jestli kalkuluje natolik, jak to&nbsp;musí zařídit, aby na&nbsp;ně&nbsp;působilo tak, jak on&nbsp;zamýšlí.“</span></p>
          <p class="chunk" data-nb-ref-number="22" data-nb-words="214" data-nb-chars="1301"><span class="idea" data-nb-ref-number="22" id="idea22" data-nb-words="214" data-nb-chars="1301">„Nemám nejmenších pochybností, že&nbsp;tomu tak není,“ opáčil můj hostitel, „pokud člověk vůbec nezná své vrozené nadání, i&nbsp;kdyby snad bylo velice významné, a&nbsp;pokud musí vykonávat rozmanitou činnost, než si&nbsp;ho&nbsp;jeho okolí anebo on&nbsp;sebe uvědomí, ba&nbsp;pokud se&nbsp;vposledku podle své svobodné vůle třeba oddá svému nadání anebo se&nbsp;od&nbsp;něho odvrátí, stejně nebude co&nbsp;do&nbsp;účinku svého nadání schopen počítat s&nbsp;tím, že&nbsp;snad se&nbsp;zaměří na&nbsp;zcela určitý bod; čím větší je&nbsp;síla, tím spíše, myslím si, působí podle svých osobitých zákonů, a&nbsp;velikost, jaká je&nbsp;člověku imanentní, směřuje ke&nbsp;svému cíli, aniž si&nbsp;je&nbsp;vědoma vnějškovostí, a&nbsp;dosahuje ho&nbsp;o&nbsp;to působivěji, oč&nbsp;intenzivněji a&nbsp;odhodlaněji se&nbsp;o&nbsp;něj snaží. Všechno božské se&nbsp;zřejmě snáší vždy pouze z&nbsp;nebes. Existovali asi lidé, kteří si&nbsp;vypočítali, jak má&nbsp;ten nebo onen produkt působit na&nbsp;bližní, působení se&nbsp;také dostavilo, často bylo i&nbsp;značné, ale ne&nbsp;umělecké a&nbsp;ne hluboké; dosáhli něčeho jiného, co&nbsp;bylo náhodné a&nbsp;vnějškové, což ti, kdo přišli po&nbsp;nich, nesdíleli; ani nechápali, jak mohlo něco takového na&nbsp;jejich předchůdce vůbec působit. Tihle lidé budovali pomíjivá díla a&nbsp;nebyli umělci, kdežto to, co&nbsp;se&nbsp;vytvořilo opravdovou mocí umění, protože je&nbsp;ryzím květem lidství, působí do&nbsp;všech stran a&nbsp;uchvacuje, dokud lidé svůj nejdrahocennější statek, lidství, nezahodí.“</span></p>
          <p class="chunk" data-nb-ref-number="23" data-nb-words="96" data-nb-chars="567"><span class="idea" data-nb-ref-number="23" id="idea23" data-nb-words="96" data-nb-chars="567">„Jednou kdosi ve&nbsp;městě vznesl otázku,“ řekl jsem, „jestli umělec, kdyby věděl, že&nbsp;jeho dílo, které zamýšlí, bude sice dílo nepřekonaně mistrovské, že&nbsp;však mu&nbsp;jeho současníci nebudou rozumět a&nbsp;že ani potomci ho&nbsp;chápat nebudou, takové dílo vytvořit přece jen musí, anebo ne. Někteří měli za&nbsp;to, že&nbsp;bude velkolepé, když tak učiní, udělá to&nbsp;pro sebe, on&nbsp;že&nbsp;je&nbsp;svými současníky a&nbsp;potomky. Jiní říkali, pokud vytvoří něco, o&nbsp;čem ví, že&nbsp;mu&nbsp;současníci neporozumějí, je&nbsp;to&nbsp;málem pošetilost, a&nbsp;už úplnou pošetilostí je, vytvoří-li ho&nbsp;a&nbsp;bude vědět, že&nbsp;ho&nbsp;nepochopí ani potomci.“</span></p>
          <p class="chunk" data-nb-ref-number="24" data-nb-words="315" data-nb-chars="1788"><span class="idea" data-nb-ref-number="24" id="idea24" data-nb-words="315" data-nb-chars="1788">„Takového něco se&nbsp;stěží vyskytne,“ odpověděl mi&nbsp;můj hostitel, „umělec tvoří své dílo, tak jako kvete květina, kvete, i&nbsp;když je&nbsp;v&nbsp;poušti a&nbsp;nikdy ji&nbsp;jediné oko nespatří. Opravdový umělec si&nbsp;nikdy nepoloží otázku, jestli se&nbsp;jeho dílo bude chápat, anebo nebude. Má&nbsp;jasně a&nbsp;krásně před očima, co&nbsp;tvoří, proč by&nbsp;si&nbsp;měl myslet, že&nbsp;čisté, zdravé oči to&nbsp;neuvidí? Co&nbsp;je&nbsp;červené, není snad pro všechny červené? Co&nbsp;i&nbsp;prosťáček považuje za&nbsp;krásné, nepovažuje snad za&nbsp;krásné pro všechny? A&nbsp;neměl by&nbsp;snad umělec opravdovou krásu považovat za&nbsp;krásu pro zasvěcené? Kde by&nbsp;se&nbsp;pak vzalo to, že&nbsp;někdo vytvoří nějaké skvělé dílo, které jeho současníky neuchvátí? Diví se, poněvadž byl přesvědčen o&nbsp;něčem jiném. Ti&nbsp;největší velikáni vždy předejdou svůj národ a&nbsp;octnou se&nbsp;na&nbsp;takové úrovni citů a&nbsp;myšlení, na&nbsp;jakou svůj svět musí teprve dovést svým dílem. Za&nbsp;desítky let pak se&nbsp;myslí a&nbsp;cítí tak jako oni umělci, a&nbsp;nechápe se, jak se&nbsp;jim mohlo nerozumět. Avšak teprve díky těmto umělcům se&nbsp;lidé naučili takhle uvažovat a&nbsp;cítit. Proto také právě ti&nbsp;největší lidé jsou ti&nbsp;nejnaivnější. Kdyby bylo možné to, co&nbsp;se&nbsp;tu&nbsp;uvádělo dříve, kdyby existoval nějaký opravdový umělec, který by&nbsp;zároveň věděl, že&nbsp;jeho zamýšlenému dílu se&nbsp;nikdy nebude rozumět, přesto by&nbsp;je&nbsp;vytvořil, a&nbsp;pokud by&nbsp;se&nbsp;toho vzdal, pak by&nbsp;už&nbsp;nebyl umělcem, nýbrž člověkem, který lpí na&nbsp;věcech, jež jsou mimo umění. Sem patří i&nbsp;ten dojemný fakt, který leckdo tak hořce haní, že&nbsp;někdo, kdo měl po&nbsp;ruce snadno schůdné cesty k&nbsp;tomu, jak se&nbsp;hojně a&nbsp;příjemně sytit, ba&nbsp;dospět k&nbsp;blahobytu, raději žije v&nbsp;chudobě, v&nbsp;nouzi, ve&nbsp;strádání, v&nbsp;hladu a&nbsp;v&nbsp;bídě a&nbsp;neustále usiluje o&nbsp;umění, jaké mu&nbsp;nepřinese vnějškový úspěch a&nbsp;začasté věru ani žádný výtvor nějaké umělecké hodnoty. Zmírá pak v&nbsp;chudinském útulku anebo jako žebrák anebo v&nbsp;domě, kde ho&nbsp;trpěli z&nbsp;milosti.“</span></p>
          <p class="chunk" data-nb-ref-number="25" data-nb-words="74" data-nb-chars="427"><span class="idea" data-nb-ref-number="25" id="idea25" data-nb-words="74" data-nb-chars="427">Byli jsme téhož názoru jako náš přítel. Eustach beztak už&nbsp;proto, že&nbsp;věci umění považoval za&nbsp;to&nbsp;nejsvrchovanější v&nbsp;pozemském životě a&nbsp;umělecké snahy jako i&nbsp;jen úsilí už&nbsp;měl za&nbsp;cosi výsostného, a&nbsp;také říkával, že&nbsp;dobro je&nbsp;dobrem, protože je&nbsp;dobré. Souhlasil jsem s&nbsp;ním, protože mě&nbsp;přesvědčilo, co&nbsp;říkal můj hostitel, a&nbsp;Gustav tomu nejspíš věřil&nbsp;– zkušenosti neměl&nbsp;–, protože pro něj byla pravda všechno, co&nbsp;kdy řekl jeho pěstoun.</span></p>
          <p class="chunk" data-nb-ref-number="26" data-nb-words="346" data-nb-chars="2139"><span class="idea" data-nb-ref-number="26" id="idea26" data-nb-words="346" data-nb-chars="2139">Od&nbsp;úsilí, které je&nbsp;do&nbsp;jisté míry samoúčelem, o&nbsp;ponoru člověka do&nbsp;toho a&nbsp;onoho, jemuž neodpovídá žádný vnější úspěch a&nbsp;jemuž ten, kdo je&nbsp;něčím takovým posedlý, obětuje všechno ostatní, dospěli jsme obecně k&nbsp;nejrůznějším věcem, na&nbsp;nichž člověk lpí svým srdcem, jaké ho&nbsp;naplňují a&nbsp;jež mění podobu jeho existence nebo její části. Když jsme probrali věru daleko více všeho toho, co&nbsp;může posléze být v&nbsp;uvedeném vztahu vůči člověku, než bych se&nbsp;byl kdy domníval, pronesl můj hostitel toto: „Pokud tu&nbsp;vyloučíme všechno to, co&nbsp;se&nbsp;týká pouze těla anebo zvířeckosti člověka a&nbsp;ukájí je, a&nbsp;budeme charakterizovat jeho trvalou lačnost po&nbsp;nich tak, že&nbsp;vyloučíme všechno ostatní, a&nbsp;pojmenujeme ji&nbsp;vášní, nemůže být pak nic nesprávnějšího, než když se&nbsp;bude mluvit o&nbsp;ušlechtilých vášních, a&nbsp;pokud za&nbsp;objekt nejvyššího úsilí označíme pouze to&nbsp;nejušlechtilejší v&nbsp;člověku, pak by&nbsp;se&nbsp;veškeré tíhnutí k&nbsp;takovým cílům možná nikoliv neprávem mohlo označit pouze jedním výrazem, totiž láskou. Milovat, to&nbsp;jest chovat bezpodmínečnou úctu spolu s&nbsp;bezpodmínečnou náklon­ností, můžeme jen božskost anebo vlastně pouze boha; ale ježto bůh je&nbsp;pro pozemské cítění příliš nedosažitelný, může láska k&nbsp;němu být pouze zbožněním, a&nbsp;bůh nám pro lásku pozemskou dal části božskosti v&nbsp;rozmanitých podobách, k&nbsp;nimž můžeme přilnout: taková je&nbsp;láska rodičů k&nbsp;dětem, láska otcova k&nbsp;matce, matčina k&nbsp;otci, láska sourozenců, láska ženichova k&nbsp;nevěstě, nevěstina k&nbsp;ženichovi, láska přítele k&nbsp;příteli, láska k&nbsp;vlasti, k&nbsp;umění, k&nbsp;vědě, k&nbsp;přírodě, a&nbsp;posléze jakési drobné stružky, které se&nbsp;větví od&nbsp;velkého proudu, zaujetí jednotlivými, jakoby malichernými věcmi, jimž se&nbsp;člověk na&nbsp;podzim svého života často oddává jako nějakým dětinským pomůckám v&nbsp;nouzi, pěstování květin, péči o&nbsp;jednu jedinou rostlinnou odrůdu, o&nbsp;jediný živočišný druh a&nbsp;tak dále, což obdařujeme názvem záliba nebo koníček. Koho opustily větší cíle lásky anebo kdo je&nbsp;nikdy neměl a&nbsp;kdo posléze nemá ani zhola žádnou zálibu, ten už&nbsp;téměř nežije a&nbsp;téměř ani nezbožňuje boha, ten tady pouze je. Tak se, domnívám se, shrnuje vjedno to, co&nbsp;označujeme pojmem zaměření velkých sil k&nbsp;velkým cílům, a&nbsp;tak dochází svého oprávnění.“</span></p>
          <p class="chunk" data-nb-ref-number="27" data-nb-words="297" data-nb-chars="1895"><span class="idea" data-nb-ref-number="27" id="idea27" data-nb-words="297" data-nb-chars="1895">„Ta doba,“ řekl po&nbsp;chvíli, „v níž se&nbsp;stavěly kostely, takové, do&nbsp;jakého jsme právě zašli, byla v&nbsp;tomto ohledu daleko větší než ta&nbsp;naše, její usilování bylo vznešenější, bylo to&nbsp;velebení boha v&nbsp;jeho svatostáncích, kdežto my&nbsp;se&nbsp;teď upínáme hlavně na&nbsp;obcování s&nbsp;hmotou, na&nbsp;produkci hmotných látek a&nbsp;na jejich uplatnění, což není ani usilování, jež by&nbsp;mělo platnost o&nbsp;sobě, nýbrž usilování pouze ve&nbsp;vztahu k&nbsp;něčemu, pokud má&nbsp;ovšem ve&nbsp;svém základě snad nějakou vyšší myšlenku. Úsilí našich starších předchůdců bylo také zvláště proto výsostnější, že&nbsp;mu&nbsp;vždy stály po&nbsp;boku úspěchy, výtvory opravdové krásy. Ony svatostánky byly obdivuhodností své doby, stavěla je&nbsp;celá staletí, milovala je&nbsp;tedy, a&nbsp;svatostánky jsou i&nbsp;nyní ve&nbsp;své nedokončenosti anebo ve&nbsp;svých rozvalinách obdivuhodností doby znovu procitající, jež setřásla svou zatemnělost, avšak ke&nbsp;všestrannému konání se&nbsp;ještě neprodrala. Dokonce úsilí našich bezprostředních předchůdců, kteří podle svých představ o&nbsp;kráse postavili spoustu kostelů, ještě více kostelů však znetvořili nesčetnými přístavbami, vybudováním dalších oltářů, obměnami a&nbsp;zanechali nám až&nbsp;příliš mnoho takových pomníků, je&nbsp;do&nbsp;té&nbsp;míry ještě vznešenější než to&nbsp;naše, jelikož se&nbsp;rovněž upínalo na&nbsp;stavění domů božích, na&nbsp;zobrazení krásy a&nbsp;církve, i&nbsp;když se&nbsp;i&nbsp;v&nbsp;podstatě krásy vzdálilo od&nbsp;vzorů předchozích staletí. Jestliže naše doba, jak se&nbsp;zdá, od&nbsp;věcí hmotných znovu přechází k&nbsp;věcem vyšším, nebudeme s&nbsp;to ve&nbsp;stavbách okamžitě uvádět ve&nbsp;skutek i&nbsp;krásu. Zpočátku se&nbsp;ještě nevymaníme z&nbsp;pouhého napodobování všeho toho ze&nbsp;starších dob, co&nbsp;jsme rozpoznali jako krásné, poté ze&nbsp;svévole toho, komu se&nbsp;bezprostředně svěřilo to&nbsp;a&nbsp;ono dílo, vznikne leccos nesmyslného, až&nbsp;krok za&nbsp;krokem stále poroste počet těch, kteří mají jasnější pohled, až&nbsp;se&nbsp;posléze bude postupovat podle obecného a&nbsp;zdůvodněného poznání a&nbsp;z&nbsp;dávných stavebních slohů povstane sloh nový, době osobitě přiměřený.“</span></p>
          <p class="chunk" data-nb-ref-number="28" data-nb-words="51" data-nb-chars="282"><span class="idea" data-nb-ref-number="28" id="idea28" data-nb-words="51" data-nb-chars="282">„V&nbsp;kostele, který jsme právě viděli,“ řekl jsem, „tkví podle mého mínění jistá svérázná krása a&nbsp;dá se&nbsp;jen stěží pochopit, jak mohla nadejít doba, kdy se&nbsp;ta&nbsp;krása nepoznávala, kdy se&nbsp;kostel mohl doplňovat o&nbsp;leccos, co&nbsp;je&nbsp;možná už&nbsp;samo o&nbsp;sobě nehezké, dojista však se&nbsp;do&nbsp;něho nehodí.“</span></p>
          <p class="chunk" data-nb-ref-number="29" data-nb-words="79" data-nb-chars="447"><span class="idea" data-nb-ref-number="29" id="idea29" data-nb-words="79" data-nb-chars="447">„Přes naši vlast se&nbsp;tehdy přehnaly drsné časy,“ opáčil můj hostitel, „ty si&nbsp;jen cvičily síly ve&nbsp;svárech a&nbsp;v&nbsp;pustošení a&nbsp;vyhlazovaly hlubší proudy v&nbsp;lidské duši. Když byly ty&nbsp;časy pryč, lidé pozbyli představy o&nbsp;kráse, na&nbsp;jejich místo se&nbsp;vetřelo pouhé tíhnutí času, jež neuznávalo za&nbsp;krásné nic než sebe, a&nbsp;proto také se&nbsp;všude dralo, ať&nbsp;už&nbsp;to&nbsp;bylo vhodné, anebo ne. Tak se&nbsp;stalo, že&nbsp;se&nbsp;mezi staroněmecké sloupy dostaly římské anebo korintské římsy.“</span></p>
          <p class="chunk" data-nb-ref-number="30" data-nb-words="27" data-nb-chars="177"><span class="idea" data-nb-ref-number="30" id="idea30" data-nb-words="27" data-nb-chars="177">„Ale i&nbsp;mezi staroněmeckými kostely je&nbsp;ten, z&nbsp;něhož jsme právě odešli, pokud mohu soudit podle kostelů, které jsem viděl, jeden z&nbsp;nejkrásnějších a&nbsp;nejušlechtilejších,“ řekl jsem.</span></p>
          <p class="chunk" data-nb-ref-number="31" data-nb-words="70" data-nb-chars="416"><span class="idea" data-nb-ref-number="31" id="idea31" data-nb-words="70" data-nb-chars="416">„Je malý,“ opáčil můj hostitel, „ale předčí leckterý velký. Vzpíná se&nbsp;vzhůru štíhlý jako stébla, která se&nbsp;kolébají, a&nbsp;podobá se&nbsp;stéblům i&nbsp;v&nbsp;tom, že&nbsp;jeho oblouky se&nbsp;tyčí tak přirozeně a&nbsp;lehce jako stébla, která se&nbsp;tu&nbsp;kývají. Růžice v&nbsp;okenních obloucích, ozdoby na&nbsp;sloupových hlavicích, na&nbsp;žebrech oblouků, jakož i&nbsp;růžice na&nbsp;špici věže, všechno je&nbsp;to&nbsp;lehké tak jako rozmanité rostliny, které vyrůstají v&nbsp;obilném poli.“</span></p>
          <p class="chunk" data-nb-ref-number="32" data-nb-words="36" data-nb-chars="220"><span class="idea" data-nb-ref-number="32" id="idea32" data-nb-words="36" data-nb-chars="220">„Proto mě&nbsp;také znovu napadla myšlenka,“ odpověděl jsem mu, „kterou jsem měl už&nbsp;často, že&nbsp;totiž by&nbsp;se&nbsp;obruba drahokamů měla zhotovovat ve&nbsp;stylu staroněmeckých stavebních památek a&nbsp;že by&nbsp;se&nbsp;tím došlo ke&nbsp;krásnějším tvarům.“</span></p>
          <p class="chunk" data-nb-ref-number="33" data-nb-words="58" data-nb-chars="384"><span class="idea" data-nb-ref-number="33" id="idea33" data-nb-words="58" data-nb-chars="384">„Pokud ten nápad pojímáte tak,“ opáčil, „že by&nbsp;ti, kteří zasazují drahokamy, měli tvořit ve&nbsp;stylu dávných architektů, kteří všechno důstojné a&nbsp;krásné zpodobovali prostě a&nbsp;způsobem povznášejícím, potom nejspíš máte pravdu. Pokud to&nbsp;však myslíte tak, že&nbsp;tvary, které se&nbsp;vyskytují na&nbsp;středověkých budovách, je&nbsp;zapotřebí ve&nbsp;zmenšeném měřítku hned použít na&nbsp;šperky, pak se&nbsp;nejspíš mýlíte.“</span></p>
          <p class="chunk" data-nb-ref-number="34" data-nb-words="6" data-nb-chars="32"><span class="idea" data-nb-ref-number="34" id="idea34" data-nb-words="6" data-nb-chars="32">„Tak jsem to&nbsp;myslel,“ řekl jsem.</span></p>
          <p class="chunk" data-nb-ref-number="35" data-nb-words="466" data-nb-chars="2888"><span class="idea" data-nb-ref-number="35" id="idea35" data-nb-words="466" data-nb-chars="2888">„Už jsme jednou o&nbsp;téhle věci mluvili,“ opáčil můj hostitel, „a tehdy jsem sám poukázal na&nbsp;starověké umění jako na&nbsp;základ šperku; ale neměl jsem tím na&nbsp;mysli pouze architekturu, nýbrž každé umění, i&nbsp;nábytek, chrámové předměty, světské předměty, malířství, sochařství, řezbářství a&nbsp;podobně. A&nbsp;rovněž jsem měl na&nbsp;mysli ne&nbsp;bezprostřední napodobování tvarů, nýbrž poznávání ducha, který tkví v&nbsp;těchto tvarech, to, jak tento duch proniká do&nbsp;mysli a&nbsp;jak umělec tvoří tímhle poznáním a&nbsp;tím, jak je&nbsp;duchem proniknut. V&nbsp;cestě pouhému přenášení architektonických tvarů na&nbsp;šperk stojí i&nbsp;překážka hmotná. Budovy, kde smysl pro krásu zejména došel svého výrazu, byly vždy více nebo méně objekty vážnými: kostely, paláce, mosty a&nbsp;ve starověku sloupy a&nbsp;oblouky. Ve&nbsp;středověku kostely daleko převažují; zůstaňme tedy u&nbsp;nich. Aby se&nbsp;znázornila vážnost a&nbsp;důstojnost kostela, není lhostejné, z&nbsp;jaké suroviny se&nbsp;bude stavět. Jako surovina se&nbsp;zvolil kámen, z&nbsp;něhož sestává to&nbsp;nejvelkolepější a&nbsp;nejmohutnější ze&nbsp;všeho, co&nbsp;se&nbsp;zvedá vzhůru, hory. Tam, kde nejsou oděny lesem anebo travou, nýbrž tyčí se&nbsp;holé, obdařuje je&nbsp;vzezřením navýsost vznešeným. Proto také dodává kostelům dojem mohutnosti. Musí při tom působit svým prostým povrchem a&nbsp;nesmí se&nbsp;pokrývat malbou anebo omítkou. Nejbližším vzhůru se&nbsp;vzpínajícím horám je&nbsp;les. Po&nbsp;skále nejmocnější je&nbsp;strom. Proto je&nbsp;kostel co&nbsp;do&nbsp;důstojnosti a&nbsp;umělecké vážnosti možný také ze&nbsp;dřeva, pokud nebude pokryt malbou ani jiným nátěrem. Železný kostel, anebo dokonce kostel ze&nbsp;stříbra by&nbsp;nemohl působit než odpudivě, vypadal by&nbsp;jenom jako hrubozrnná nádhera, a&nbsp;od kostela z&nbsp;papíru, leda že&nbsp;by&nbsp;se&nbsp;stěnám dodala natrvalo vzdornost vůči povětří a&nbsp;ozdobám lisováním nebo něčím podobným velekrásné tvary, odvrací se&nbsp;srdce s&nbsp;odporem a&nbsp;s&nbsp;pohrdáním. Se&nbsp;surovinou souvisí tvar. Kámen je&nbsp;vážný, vzpíná se&nbsp;vzhůru a&nbsp;nedá se&nbsp;vtěsnat do&nbsp;nějakých veleměkkých, velejemných a&nbsp;rozmanitě kroucených forem. Mluvím o&nbsp;stavebním kameni, ne&nbsp;o&nbsp;mramoru. Proto se&nbsp;kostely z&nbsp;kamene budovaly v&nbsp;tvarech vzepjatých, prostých a&nbsp;mohutných, a&nbsp;tam kde se&nbsp;vyskytují ohyby, jsou provedeny s&nbsp;mírou a&nbsp;s&nbsp;jistou ušlechtilostí a&nbsp;nepřetěžují stěny a&nbsp;ostatní útvary. V&nbsp;době, kdy začaly nabírat příliš na&nbsp;váze, strohá krása kostelů mizela a&nbsp;počínala roztomilost. Na&nbsp;obruby našich šperků používáme kov a&nbsp;většinou zlato. Kov má&nbsp;však podstatně jiné znaky než kámen. Je&nbsp;těžší, nemůže se&nbsp;tedy užít na&nbsp;větší kousky, aby nás netlačil, ale musí se&nbsp;jaksi rozpustit do&nbsp;jemných tvarů. Přitom je&nbsp;ze&nbsp;všech surovin nejohebnější a&nbsp;nejroztažnější, spoléháme se&nbsp;tedy, že&nbsp;se&nbsp;dá&nbsp;rozmanitě zavinovat a&nbsp;splétat, a&nbsp;požadujeme to&nbsp;na&nbsp;něm. Jeho tvarování, zejména okrasy ze&nbsp;zlata, proto nemohou být přesně tytéž jako ozdoby z&nbsp;kamene, pokud jedny i&nbsp;druhé mají být krásné. Avšak z&nbsp;niterného ducha jedné suroviny, myslím si, dá&nbsp;se&nbsp;docela dobře a&nbsp;měl by&nbsp;se&nbsp;poznat niterný duch suroviny druhé, a&nbsp;snad by&nbsp;z&nbsp;nich mohlo povstat leccos znamenitého.“</span></p>
          <p class="chunk" data-nb-ref-number="36" data-nb-words="100" data-nb-chars="568"><span class="idea" data-nb-ref-number="36" id="idea36" data-nb-words="100" data-nb-chars="568">Vůči tomuto názoru jsem nemohl nic podstatného namítnout. Eustach ho&nbsp;ještě upřesnil příklady, které bral ze&nbsp;známých kamenných tvarů u&nbsp;různých kostelů. Ukázal, jak běžný, lehký kamenný útvar v&nbsp;tom kterém kostele, pokud se&nbsp;vytvoří ze&nbsp;zlata, okamžitě vypadá těžký, toporný a&nbsp;neohrabaný, a&nbsp;ukázal i&nbsp;to, jak se&nbsp;musí ten který tvar z&nbsp;kamene proměnit, aby se&nbsp;hodil na&nbsp;tvar ze&nbsp;zlata a&nbsp;byl z&nbsp;něho živý a&nbsp;osobitý. Slíbil mi, že&nbsp;mi&nbsp;o&nbsp;téhle věci ukáže kresby, jen co&nbsp;se&nbsp;vrátíme domů. Z&nbsp;toho jsem viděl, nakolik mí&nbsp;přátelé přemítají o&nbsp;tomhle tématu a&nbsp;nakolik je&nbsp;skutečně pochopili.</span></p>
          <p class="chunk" data-nb-ref-number="37" data-nb-words="165" data-nb-chars="969"><span class="idea" data-nb-ref-number="37" id="idea37" data-nb-words="165" data-nb-chars="969">„Ale na&nbsp;našem kostele není překrásný jen zevnějšek,“ dál mluvil můj hostitel, „i postavy světců na&nbsp;oltáři a&nbsp;ve výklencích jsou krásnější, než je&nbsp;člověk jinak zvyklý z&nbsp;období, z&nbsp;něhož kostel pochází. Když jsem říkal, že&nbsp;řecké sochy mají v&nbsp;sobě větší smyslovou krásu než sochy středověké, není tomu tak docela bez výjimky. Existují ze&nbsp;středověku i&nbsp;navýsost líbezné sochy, a&nbsp;kde není žádné zkreslení a&nbsp;kde se&nbsp;vyjevuje smyslovost, tam jsou většinou vřelejší než řecké. V&nbsp;tom malém kostele je&nbsp;tomu podobně, proto jsem se&nbsp;tak rád ujal jeho renovace, a&nbsp;proto lituji, že&nbsp;mé&nbsp;prostředky jsou příliš skrovné na&nbsp;to, aby se&nbsp;kostel opravil beze zbytku, a&nbsp;proto jsem dal tak pátrat po&nbsp;sochách, které ve&nbsp;výklencích chybějí, aby se&nbsp;kostel co&nbsp;nejvíce zalidnil, i&nbsp;když se&nbsp;myslelo i&nbsp;na to, že&nbsp;třeba nebyly všechny sochy nikdy hotové a&nbsp;všechna místa zaplněna. Možná se&nbsp;jednou naskytne vyšší a&nbsp;obecnější moc, která tenhle kostel a&nbsp;kostely ještě významnější představí znovu v&nbsp;jejich ryzosti.“</span></p>
          <p class="chunk" data-nb-ref-number="38" data-nb-words="43" data-nb-chars="217"><span class="idea" data-nb-ref-number="38" id="idea38" data-nb-words="43" data-nb-chars="217">Druhý den jsme přijeli na&nbsp;Strázný dvůr, a&nbsp;řekl jsem, že&nbsp;tu&nbsp;už&nbsp;nemohu pobývat dlouho. Můj hostitel opáčil, že&nbsp;za&nbsp;několik dnů pojede do&nbsp;Hvězdného dvora, že&nbsp;mě&nbsp;zve, abych jel s&nbsp;ním, a&nbsp;abych do&nbsp;té&nbsp;doby ještě pobyl u&nbsp;něho.</span></p>
          <p class="chunk" data-nb-ref-number="39" data-nb-words="23" data-nb-chars="125"><span class="idea" data-nb-ref-number="39" id="idea39" data-nb-words="23" data-nb-chars="125">Prohlásil jsem, že&nbsp;snad několik dnů pro mne není nějaký podstatný rozdíl, že&nbsp;bych se&nbsp;ale přesto rád už&nbsp;brzy vrátil k&nbsp;rodičům.</span></p>
          <p class="chunk" data-nb-ref-number="40" data-nb-words="115" data-nb-chars="664"><span class="idea" data-nb-ref-number="40" id="idea40" data-nb-words="115" data-nb-chars="664">Tak nastal večer před odjezdem do&nbsp;Hvězdného dvora a&nbsp;můj hostitel mi&nbsp;v&nbsp;příhodnou chvíli řekl: „Uzavíráte nyní velmi důvěrný poměr vůči někomu, kdo je&nbsp;mi&nbsp;blízký; bude spravedlivé, abyste věděl všechno, jak to&nbsp;je&nbsp;ve&nbsp;Hvězdném dvoře a&nbsp;v&nbsp;jakých vztazích vůči němu jsem. Všechno vám vyložím. Ale abyste byl ještě daleko klidnější a&nbsp;mohl s&nbsp;jasnou myslí vnímat, co&nbsp;vám řeknu, budu vám to&nbsp;všechno vyprávět, až&nbsp;zase přijedete na&nbsp;Strázný dvůr. Teď pojedete za&nbsp;rodiči, jak říkáte, abyste jim podal zprávu, jak jste byl přijat a&nbsp;jak si&nbsp;stojí vaše záležitost. Až&nbsp;pak zase přijedete, kdykoliv se&nbsp;vám bude chtít, ať&nbsp;je&nbsp;to&nbsp;kdykoliv, budete vítán a&nbsp;dostane se&nbsp;vám ochotného přijetí.“</span></p>
          <p class="chunk" data-nb-ref-number="41" data-nb-words="19" data-nb-chars="105"><span class="idea" data-nb-ref-number="41" id="idea41" data-nb-words="19" data-nb-chars="105">Druhý den ráno jsem včetně Gustava už&nbsp;seděl se&nbsp;svým hostitelem v&nbsp;kočáře a&nbsp;vyjeli jsme do&nbsp;Hvězdného dvora.</span></p>
          <p class="chunk" data-nb-ref-number="42" data-nb-words="90" data-nb-chars="518"><span class="idea" data-nb-ref-number="42" id="idea42" data-nb-words="90" data-nb-chars="518">Přijali nás tam přívětivě a&nbsp;radostně, ba&nbsp;ještě přívětivěji a&nbsp;radostněji než kdy jindy. Pokoje, v&nbsp;nichž jsme vždycky pobývali, byly už&nbsp;pro nás připraveny, tak jako pro kohokoliv, kdo patří do&nbsp;rodiny. Natálie stála vedle své matky, tvářila se&nbsp;mile a&nbsp;dívala se&nbsp;na&nbsp;staršího přítele a&nbsp;na mne. Uctivě jsem pozdravil matku a&nbsp;téměř stejně uctivě i&nbsp;dceru. Gustav byl poněkud ostýchavější než jindy a&nbsp;pohlížel tu&nbsp;na&nbsp;mne, tu&nbsp;na&nbsp;Natálii. Řekli jsme si&nbsp;obvyklé uvítání a&nbsp;další nedůležité věci. Pak jsme se&nbsp;odebrali do&nbsp;svých pokojů.</span></p>
          <p class="chunk" data-nb-ref-number="43" data-nb-words="478" data-nb-chars="2679"><span class="idea" data-nb-ref-number="43" id="idea43" data-nb-words="478" data-nb-chars="2679">Ještě týž den a&nbsp;také příští si&nbsp;můj hostitel prohlédl různé věci, které se&nbsp;týkaly hospodaření na&nbsp;statku, rozmlouval o&nbsp;tom všem s&nbsp;Matyldou, zašel i&nbsp;do míst dosti vzdálených a&nbsp;Matyldiným jménem vydával pokyny k&nbsp;tomu a&nbsp;k&nbsp;onomu. I&nbsp;práce na&nbsp;odstraňování omítky z&nbsp;vnějších zdí zámku si&nbsp;prohlédl. Osobně vyšplhal na&nbsp;lešení, podíval se, jak důkladně se&nbsp;odstraňuje nanesený povlak a&nbsp;jak čisté jsou kameny. Zkoumal, jak velká práce se&nbsp;vykoná za&nbsp;běžnou dobu, a&nbsp;vydával pokyny pro budoucnost. U&nbsp;většiny těchhle jeho konání jsme vespolek byli. Všichni si&nbsp;vůči mně počínali výtečně. Matylda byla tak jemná, tak poklidná a&nbsp;tak mírná jako vždycky. Kdo by&nbsp;se&nbsp;nedíval bedlivěji, ten by&nbsp;nepostřehl nejmenší rozdíl mezi tím, co&nbsp;bylo jindy a&nbsp;co teď. Byla laskavá vždycky, a&nbsp;nemohla tedy být laskavější. Já&nbsp;jsem však přece jen jistý rozdíl vnímal. Matylda se&nbsp;na&nbsp;mne obracela tak otevřeně jako dříve; ale teď to&nbsp;bylo přece jenom jinak. Často se&nbsp;mě&nbsp;ptala, když šlo o&nbsp;záležitosti zámku, zahrady, polí, hospodářství, o&nbsp;to, jaký mám na&nbsp;to&nbsp;na&nbsp;všechno názor, tak jako někoho, kdo je&nbsp;k&nbsp;něčemu takovému oprávněn a&nbsp;kdo je&nbsp;téměř jako majitel. Jistě se&nbsp;neptala, aby věděla naprosto podrobně, jaký je&nbsp;můj názor; můj hostitel totiž o&nbsp;všem tom sděloval skvělé úsudky, ptala se&nbsp;mě, protože jsem byl jedním z&nbsp;těch, kdo patří k&nbsp;její rodině. Ale nijak ty&nbsp;dotazy nevyzdvihovala a&nbsp;nezdůrazňovala je, jak by&nbsp;to&nbsp;byl dělal někdo, u&nbsp;koho by&nbsp;šlo o&nbsp;záměr, ona jen cítila, že&nbsp;patříme bytostně k&nbsp;sobě, a&nbsp;tak se&nbsp;i&nbsp;sama chovala. Mně z&nbsp;takového zacházení bylo nesmírně blaze na&nbsp;duši. Můj hostitel téměř nebyl jiný; jeho bytost sálala vždy dokonalostí a&nbsp;úplností; ale i&nbsp;on jako kdyby byl srdečnější než jindy. Gustav pozbyl už&nbsp;své počáteční nesmělosti. I&nbsp;když ani teď ještě nepronesl slovo, které by&nbsp;nějak naráželo na&nbsp;náš vztah&nbsp;– to&nbsp;nečinili ani ostatní, a&nbsp;Gustavovi se&nbsp;dostalo dobrého vychování na&nbsp;to, aby tady udělal nějakou výjimku, jakkoliv byl ještě mladý&nbsp;–, přece jenom tu&nbsp;a&nbsp;tam se&nbsp;mi&nbsp;najednou postavil po&nbsp;bok, popadl mě&nbsp;za&nbsp;paži, stiskl mi&nbsp;ji, anebo mě&nbsp;vzal za&nbsp;ruku a&nbsp;svou rukou ji&nbsp;stiskl. Jen s&nbsp;Natálií to&nbsp;bylo docela jiné. Byli jsme vůči sobě málem nesmělejší a&nbsp;cizejší než tehdy, když naše city tak vyšlehly tam v&nbsp;jeskyni u&nbsp;kašny s&nbsp;nymfou. Směl jsem ji&nbsp;vodit za&nbsp;paži, směli jsme spolu mluvit; ale pokud tomu tak bylo, rozmlouvali jsme o&nbsp;lhostejnostech, které byly hodně daleko od&nbsp;toho, jaké byly naše nynější vztahy. A&nbsp;přesto jsem se&nbsp;cítil šťastný, když jsem jí&nbsp;šel po&nbsp;boku, že&nbsp;bych to&nbsp;byl ani nemohl vylíčit slovy. Všechno, oblaka, hvězdy, stromy, pole pluly v&nbsp;jakési záři, a&nbsp;i její matka a&nbsp;její dávný přítel jako kdyby byli nějak rozjasněnější. Že&nbsp;to&nbsp;bylo i&nbsp;s&nbsp;Natáliiným nitrem podobně, to&nbsp;jsem věděl, ačkoliv mi&nbsp;to&nbsp;neřekla.</span></p>
          <p class="chunk" data-nb-ref-number="44" data-nb-words="202" data-nb-chars="1167"><span class="idea" data-nb-ref-number="44" id="idea44" data-nb-words="202" data-nb-chars="1167">Kdykoliv jsme šli kolem vrat stodoly na&nbsp;šafářově dvoře anebo kolem jiných dveří anebo kolem některého pole anebo vůbec kolem místa, kde se&nbsp;pracovalo, lidé se&nbsp;shlukli, dívali se&nbsp;za&nbsp;námi a&nbsp;pohlíželi na&nbsp;nás stejně významně, jako na&nbsp;nás zírali na&nbsp;Strázném dvoře. Bylo mi&nbsp;tedy jasné, že&nbsp;se&nbsp;i&nbsp;tady ví, v&nbsp;jakém jsem vztahu vůči dceři rodiny. Byl bych to&nbsp;také mohl vyčíst z&nbsp;toho, jak uctiví jsou sloužící, kdyby mi&nbsp;to&nbsp;nebylo stejně už&nbsp;předtím zřejmé. Ale i&nbsp;tady stejně jako na&nbsp;Strázném dvoře jsem postřehl, že&nbsp;se&nbsp;ve&nbsp;tvářích zdejších lidí obráží cosi přívětivého, cosi, co&nbsp;vypadalo jako potěšení. Dojista i&nbsp;tady tedy s&nbsp;tím, co&nbsp;se&nbsp;tu&nbsp;chystalo, byli spokojeni. Z&nbsp;toho jsem měl velikou radost; protože ať&nbsp;už&nbsp;jsou lidé na&nbsp;kterémkoliv stupni vývoje, je&nbsp;jisté, jak jsem se&nbsp;ze&nbsp;styku s&nbsp;leckterými lidmi hojně dozvídal, že&nbsp;ti&nbsp;na&nbsp;nižším stupni ty&nbsp;na&nbsp;vyšším často posuzují velice správně, a&nbsp;zejména když se&nbsp;uzavírají rozmanité svazky, ať&nbsp;už&nbsp;přátelství, manželství, jsou schopni rozpoznat, co&nbsp;k&nbsp;sobě patří a&nbsp;co ne. Že&nbsp;mě&nbsp;tedy viděli jako člověka patřícího k&nbsp;Natálii, naplňovalo mě&nbsp;neutuchající niternou radostí. Co&nbsp;si&nbsp;o&nbsp;těchto projevech zdejších lidí myslela Natálie, to&nbsp;jsem nerozpoznal.</span></p>
          <p class="chunk" data-nb-ref-number="45" data-nb-words="98" data-nb-chars="565"><span class="idea" data-nb-ref-number="45" id="idea45" data-nb-words="98" data-nb-chars="565">Když takhle uběhly tři dny, poté co&nbsp;jsme společně zašli na&nbsp;nejrůznější místa v&nbsp;zámku, v&nbsp;zahradě, na&nbsp;polích a&nbsp;v&nbsp;lesích, poté co&nbsp;jsme strávili nejednu chvíli v&nbsp;pokojích s&nbsp;olejomalbami a&nbsp;v&nbsp;komnatách se&nbsp;starobylým nábytkem a&nbsp;těšili se&nbsp;z&nbsp;toho a&nbsp;z&nbsp;onoho, poté co&nbsp;se&nbsp;posléze všechno, co&nbsp;se&nbsp;mělo probrat a&nbsp;zařídit v&nbsp;záležitostech statku mezi Matyldou a&nbsp;mým hostitelem, probralo a&nbsp;zařídilo, rozhodlo se, že&nbsp;příští den odjedeme. Rozloučili jsme se&nbsp;podobně, jako jsme se&nbsp;předtím uvítali, předjel kočár a&nbsp;vydali jsme se&nbsp;zpátečním směrem, tam odkud jsme před čtyřmi dny přijeli.</span></p>
          <p class="chunk" data-nb-ref-number="46" data-nb-words="144" data-nb-chars="825"><span class="idea" data-nb-ref-number="46" id="idea46" data-nb-words="144" data-nb-chars="825">Se&nbsp;svým hostitelem jsem jel pouze na&nbsp;silnici pro dostavníky a&nbsp;po ní&nbsp;pak k&nbsp;první poště. Tam jsme se&nbsp;rozdělili. Můj hostitel se&nbsp;po&nbsp;vedlejších cestách vydal na&nbsp;Strázný dvůr, protože předtím se&nbsp;kvůli mně vydal oklikou, a&nbsp;já jsem s&nbsp;poštovními koňmi vyrazil směrem na&nbsp;Velikonoční Hřeben. Byl jsem rozhodnut ve&nbsp;Velikonočním Hřebeni pro nynějšek všechno přerušit, a&nbsp;tedy věci, které tam dosud mám, dát odvézt. Když jsem do&nbsp;té&nbsp;malé osady dorazil, všechno jsem dal do&nbsp;pořádku, dal všechny své věci zabalit a&nbsp;poslal je&nbsp;pryč. Rozloučil jsem se&nbsp;s&nbsp;farářem, s&nbsp;nímž jsem se&nbsp;tu&nbsp;seznámil, rozžehnal jsem se&nbsp;i&nbsp;se svými domácími a&nbsp;s&nbsp;dalšími lidmi, které jsem tu&nbsp;poznal, řekl jsem, že&nbsp;nevím, kdy se&nbsp;do&nbsp;Velikonočního Hřebene vrátím a&nbsp;budu pokračovat v&nbsp;pracích, které jsem vzhledem k&nbsp;jedné náhle nastalé okolnosti musel přerušit, a&nbsp;zase jsem odjel.</span></p>
          <p class="chunk" data-nb-ref-number="47" data-nb-words="139" data-nb-chars="780"><span class="idea" data-nb-ref-number="47" id="idea47" data-nb-words="139" data-nb-chars="780">Teď jsem se&nbsp;vydal do&nbsp;Hlásného údolí, do&nbsp;něhož jsem se&nbsp;hodlal podívat. Byla to&nbsp;cestou do&nbsp;mého domova taková drobná oklika, chtěl jsem však znovu uvidět údolí, které jsem si&nbsp;zamiloval. Zejména jsem tam však mířil za&nbsp;jistým účelem. Ačkoliv jsem měl jen malou naději, že&nbsp;bude mít úspěch úkol, který jsem si&nbsp;pro údolí dal, že&nbsp;tam budu pátrat, jestli by&nbsp;se&nbsp;tu&nbsp;přece jenom nenalezly doplňky k&nbsp;otcovu obložení, přece jen jsem nechtěl jet domů a&nbsp;nepoptat se&nbsp;po&nbsp;nich. Doplňky, po&nbsp;nichž jsem prahl, se&nbsp;sice nenašly, ba&nbsp;neobjevila se&nbsp;ani sebemenší stopa po&nbsp;nich; ale uviděl jsem leckoho, kdo mi&nbsp;byl v&nbsp;dřívějších dobách milý, uviděl jsem leccos, co&nbsp;mě&nbsp;v&nbsp;uplynulých letech obklopovalo a&nbsp;dělalo mi&nbsp;radost, a&nbsp;vedl jsem nejeden rozhovor, který mě&nbsp;a&nbsp;lidi, s&nbsp;nimiž jsem jej vedl, neobyčejně osvěžil.</span></p>
          <p class="chunk" data-nb-ref-number="48" data-nb-words="183" data-nb-chars="1058"><span class="idea" data-nb-ref-number="48" id="idea48" data-nb-words="183" data-nb-chars="1058">Zajel jsem i&nbsp;do Červené Slatiny. Tam jsem viděl, že&nbsp;práce se&nbsp;rozeběhly a&nbsp;postoupily ještě dále, než tomu bylo, když jsem tu&nbsp;byl posledně. Z&nbsp;několika míst poslali objednávky, dokonce i&nbsp;z&nbsp;našeho města, tam vešel ve&nbsp;známost bazén s&nbsp;vraním okem a&nbsp;sklidil nejednu pochvalu, došly dopisy. Občas do&nbsp;téhle odlehlé končiny zavítali i&nbsp;lidé neznámí, to&nbsp;a&nbsp;ono koupili a&nbsp;zanechali tu&nbsp;objednávky. Viděl jsem tedy, že&nbsp;se&nbsp;tu&nbsp;leccos zlepšilo, díval jsem se, jak se&nbsp;pracuje, a&nbsp;také zase objednal něco nových věcí, protože jsem ještě měl kusy krásného mramoru, z&nbsp;nichž se&nbsp;leccos dalo vytvořit, a&nbsp;protože na&nbsp;druhou stranu v&nbsp;otcově zahradě ještě chybělo leccos na&nbsp;zábradlí anebo na&nbsp;další místa Lidé mě&nbsp;přijali opravdu přátelsky a&nbsp;úslužně, ukázali mi, co&nbsp;všechno je&nbsp;v&nbsp;běhu, jaká zlepšení zavedli a&nbsp;jaká ještě zamýšlejí. Neopomněli se&nbsp;zmínit, že&nbsp;jsem té&nbsp;jejich malé dílně byl vždycky nakloněn a&nbsp;že jsem stran oněch zlepšení leccos podnítil a&nbsp;vydal nejeden pokyn. Vyjádřil jsem radost z&nbsp;toho všeho a&nbsp;slíbil, že&nbsp;až&nbsp;budu zase někde poblíž, vždy se&nbsp;nakrátko podívám do&nbsp;Červené Slatiny.</span></p>
          <p class="chunk" data-nb-ref-number="49" data-nb-words="22" data-nb-chars="126"><span class="idea" data-nb-ref-number="49" id="idea49" data-nb-words="22" data-nb-chars="126">Po&nbsp;tomhle nedůležitém pobytu v&nbsp;Hlásném údolí a&nbsp;v&nbsp;Červené Slatině jsem dál pokračoval k&nbsp;rodičům a&nbsp;už jsem se&nbsp;nikde ne­zdržoval.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_019.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>