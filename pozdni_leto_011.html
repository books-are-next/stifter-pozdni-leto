<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Setkání">
    <meta name="apple-mobile-web-app-capable" content="yes">
    <title>Setkání</title>
    <link rel="stylesheet" href="./style/style.min.css" media="screen" integrity="sha256-B3gLD3ahhzhEdo6UinammBwydemN1LIOKCNUgIhBIno=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Adalbert Stifter: Pozdní léto">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Pozdní léto">
    <meta property="og:title" content="Pozdní léto">
    <meta property="og:type" content="book">
    <meta property="og:book:author" content="Adalbert Stifter">
    <meta property="twitter:title" content="Adalbert Stifter: Pozdní léto">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./pozdni_leto_010.html">
    <link rel="next" href="./pozdni_leto_012.html">
    <meta name="nb-order" content="7">
    <link rel="self" href="pozdni_leto_011.html">
    <meta name="nb-identifier" content="stifter-pozdni-leto-7f10597">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="20615" data-nb-chars="120550">
    <nav role="doc-toc">
      <ul class="plain section">
        <li><a href="pozdni_leto_005.html">Domácí pohoda</a></li>
        <li><a href="pozdni_leto_006.html">Poutník</a></li>
        <li><a href="pozdni_leto_007.html">Zastavení</a></li>
        <li><a href="pozdni_leto_008.html">Nocleh</a></li>
        <li><a href="pozdni_leto_009.html">Rozloučení</a></li>
        <li><a href="pozdni_leto_010.html">Návštěva</a></li>
        <li><a href="pozdni_leto_011.html">Setkání</a></li>
        <li><a href="pozdni_leto_012.html">Rozšíření</a></li>
        <li><a href="pozdni_leto_013.html">Sblížení</a></li>
        <li><a href="pozdni_leto_014.html">Nahlédnutí</a></li>
        <li><a href="pozdni_leto_015.html">Slavnost</a></li>
        <li><a href="pozdni_leto_016.html">Spolek</a></li>
        <li><a href="pozdni_leto_017.html">Věci se vyvíjejí</a></li>
        <li><a href="pozdni_leto_018.html">Důvěra</a></li>
        <li><a href="pozdni_leto_019.html">Oznámení</a></li>
        <li><a href="pozdni_leto_020.html">Ohlédnutí</a></li>
        <li><a href="pozdni_leto_021.html">Závěr</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_010.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="7"><span class="idea" data-nb-ref-number="1" id="idea1" data-nb-words="1" data-nb-chars="7">Setkání</span></h1>
        <section>
          <p class="chunk" data-nb-ref-number="2" data-nb-words="49" data-nb-chars="281"><span class="idea" data-nb-ref-number="2" id="idea2" data-nb-words="49" data-nb-chars="281">Když jsem putoval na&nbsp;místo, které jsem si&nbsp;stanovil, nakreslil jsem krásnou sochu, kterou jsem objevil ve&nbsp;výklenku jedné zřícené zdi. Vylovil jsem na&nbsp;to&nbsp;z&nbsp;tlumoku svůj sešit na&nbsp;kreslení; nosil jsem ho&nbsp;v&nbsp;něm teď s&nbsp;sebou pořád. Tohle byla na&nbsp;cestě jediná přestávka a&nbsp;jediné zastavení.</span></p>
          <p class="chunk" data-nb-ref-number="3" data-nb-words="253" data-nb-chars="1484"><span class="idea" data-nb-ref-number="3" id="idea3" data-nb-words="253" data-nb-chars="1484">Když jsem dorazil do&nbsp;určené končiny, první jsem udělal to, že&nbsp;jsem si&nbsp;lépe rozvrhl čas než dříve. Musel jsem si&nbsp;přiznat, že&nbsp;na&nbsp;mne nejspíš bude mít nemalý vliv to, jak se&nbsp;zvládá každodenní práce v&nbsp;Růžovém domě. Jelikož si&nbsp;tam velmi váží času a&nbsp;s&nbsp;tímto statkem se&nbsp;nakládá navýsost pečlivě, začal jsem, i&nbsp;když jsem si&nbsp;já&nbsp;v&nbsp;tomto ohledu neměl dosud příliš co&nbsp;vyčítat, daleko spořádaněji než doposud konat za&nbsp;určitou dobu k&nbsp;jednomu jedinému cíli; dříve jsem pod vlivem okamžitých dojmů cíle často měnil, a&nbsp;ač jsem se&nbsp;horlivě snažil, přesto jsem ne&nbsp;vždy dosahoval účinku přiměřeného takové snaze. Teď jsem si&nbsp;dal za&nbsp;úkol probádat určitý úsek a&nbsp;v&nbsp;průběhu bádání nenechat stranou vůbec nic, co&nbsp;by&nbsp;mělo nějaký význam, ale ani neodsunovat nic do&nbsp;nějaké příhodnější budoucnosti, takže bych snad do&nbsp;doby, kdy vykvetou růže, nebyl-li bych s&nbsp;předpokládaným úsekem hotov, měl dokončenu skutečně alespoň tu&nbsp;část, kterou jsem probádal, a&nbsp;mohl se&nbsp;odvolávat na&nbsp;přesně popsané výsledky. Velice záhy poté, co&nbsp;jsem s&nbsp;prací začal, poznal jsem, že&nbsp;jsem si&nbsp;prostor vymezil příliš široce; ale poznal jsem velice záhy i&nbsp;to, že&nbsp;i&nbsp;ten menší prostor, zmohu-li jej, zajistí mi&nbsp;úspěch větší, než kdybych tak jako v&nbsp;minulosti hodný čas upíral pohled téměř na&nbsp;všechno. Nadto jsem pociťoval jisté uspokojení, když jsem viděl, že&nbsp;se&nbsp;tu&nbsp;článek po&nbsp;článku sřetězuje jistý řád, kdežto dříve měl člověk před sebou spíše jakousi mile chaotickou všehochuť, než že&nbsp;by&nbsp;se&nbsp;bylo z&nbsp;veškerých těch surovin zhnětlo cosi zformovaného.</span></p>
          <p class="chunk" data-nb-ref-number="4" data-nb-words="342" data-nb-chars="1915"><span class="idea" data-nb-ref-number="4" id="idea4" data-nb-words="342" data-nb-chars="1915">Mé&nbsp;bedny se&nbsp;plnily a&nbsp;stavěly se&nbsp;jedna k&nbsp;druhé. Mí&nbsp;průvodci a&nbsp;nosiči také nabyli opory v&nbsp;novém uspořádání a&nbsp;rostla u&nbsp;nich důvěra ke&nbsp;mně. Pojal jsem k&nbsp;nim náklonnost a&nbsp;oni ji&nbsp;opětovali, takže povstávalo jakési radostné soužití a&nbsp;práce byla čím dál příjemnější, a&nbsp;tedy i&nbsp;cílevědomější. Často, když jsme večer seděli v&nbsp;hostinské místnosti kolem velkého čtvercového javorového stolu, anebo protože dny byly konečně teplejší a&nbsp;teplejší, namísto u&nbsp;mrtvých prken stolu venku pod živými a&nbsp;šumícími javory, kolem nichž byl ztesán smrkový stůl a&nbsp;ke kterým byl obrácen hostinec s&nbsp;mnoha okny, vypočítávali jsme si, co&nbsp;se&nbsp;všechno stalo dnes, co&nbsp;za&nbsp;posledních čtrnáct dnů, kolik jsme, jak se&nbsp;vyjadřovali, toho vyřídili a&nbsp;kolik hor se&nbsp;udělalo. Také brzy začali celou věc pojímat po&nbsp;svém, debatovat o&nbsp;příhodách v&nbsp;horských pásmech a&nbsp;hašteřit se&nbsp;a&nbsp;mudrovat o&nbsp;mně, jestli si&nbsp;pamatuji, odkud že&nbsp;všechny ty&nbsp;posbírané kousky jsou, a&nbsp;byl-li bych schopen změřit výšku a&nbsp;mohutnost těch hor, že&nbsp;bych asi ty&nbsp;hory uměl v&nbsp;malém postavit někde na&nbsp;louce anebo na&nbsp;poli. Řekl jsem jim, to&nbsp;že&nbsp;je&nbsp;částečně to, o&nbsp;co usiluji, a&nbsp;i když se&nbsp;ty&nbsp;hory nepostaví někde na&nbsp;louce nebo na&nbsp;poli, nakreslí se&nbsp;na&nbsp;papír a&nbsp;vymalují se&nbsp;takovými barvami, aby každý, kdo se&nbsp;v&nbsp;těch věcech vyzná, měl ty&nbsp;hory před očima se&nbsp;vším, z&nbsp;čeho se&nbsp;skládají. Proto si&nbsp;zapamatovávám nejenom, odkud ty&nbsp;kousky jsou a&nbsp;v&nbsp;jakých poměrech v&nbsp;horách existují, ale také si&nbsp;to&nbsp;všechno zapisuji, aby se&nbsp;to&nbsp;nezapomnělo, a&nbsp;na všechny kousky lepím cedulky, na&nbsp;nichž jsou napsány nezbytné údaje. Ty&nbsp;kousky, když se&nbsp;příslušně uspořádají, jsou pak důkazem toho, co&nbsp;je&nbsp;namalované na&nbsp;papíře neboli na&nbsp;mapě, tak se&nbsp;ta&nbsp;věc jmenuje. Prohlásili, že&nbsp;tohle je&nbsp;velmi chytře udělané, když je&nbsp;potřeba nějaký ten kámen anebo takového něco na&nbsp;stavbu nebo podobně, že&nbsp;je&nbsp;pak možné hned z&nbsp;mapy vyčíst, kde se&nbsp;najde. Řekl jsem jim, že&nbsp;je&nbsp;tu&nbsp;ještě jeden účel, z&nbsp;toho, co&nbsp;se&nbsp;nachází v&nbsp;horách, moci vyvodit, jak vznikly.</span></p>
          <p class="chunk" data-nb-ref-number="5" data-nb-words="13" data-nb-chars="73"><span class="idea" data-nb-ref-number="5" id="idea5" data-nb-words="13" data-nb-chars="73">Hory přece vůbec nevznikly, mínil jeden, ty&nbsp;jsou tu&nbsp;už&nbsp;od&nbsp;stvoření světa.</span></p>
          <p class="chunk" data-nb-ref-number="6" data-nb-words="28" data-nb-chars="178"><span class="idea" data-nb-ref-number="6" id="idea6" data-nb-words="28" data-nb-chars="178">„Ony také rostou,“ řekl jiný, „každý kámen roste, každá hora roste jako jiní tvorové. Jenom,“ dodal, protože se&nbsp;rád tvářil tak trochu šelmovsky, „nerostou tak rychle jako houby.“</span></p>
          <p class="chunk" data-nb-ref-number="7" data-nb-words="56" data-nb-chars="308"><span class="idea" data-nb-ref-number="7" id="idea7" data-nb-words="56" data-nb-chars="308">Tak se&nbsp;dost dlouho a&nbsp;dost často svářili nad touhle věcí a&nbsp;takhle jsme debatovali o&nbsp;naší práci. Pouhým zacházením s&nbsp;věcmi v&nbsp;horách, už&nbsp;jenom tím, že&nbsp;se&nbsp;na&nbsp;ně&nbsp;častěji dívali, dozvídali se&nbsp;postupně další a&nbsp;správnější údaje a&nbsp;často se&nbsp;pak usmívali nad tím a&nbsp;oním mylným názorem a&nbsp;míněním, jaké předtím zastávali.</span></p>
          <p class="chunk" data-nb-ref-number="8" data-nb-words="41" data-nb-chars="241"><span class="idea" data-nb-ref-number="8" id="idea8" data-nb-words="41" data-nb-chars="241">Můj deník kreseb, které zachycovaly, jak jsou tu&nbsp;věci uspořádány, byl obsažnější a&nbsp;obsažnější, víc a&nbsp;víc bylo v&nbsp;něm listů a&nbsp;ty dávaly naději, až&nbsp;nadejde zimní čas anebo vůbec dny nicnedělání, bude lze veškerou látku obsáhle třídit a&nbsp;pořádat.</span></p>
          <p class="chunk" data-nb-ref-number="9" data-nb-words="23" data-nb-chars="147"><span class="idea" data-nb-ref-number="9" id="idea9" data-nb-words="23" data-nb-chars="147">O&nbsp;nedělích anebo v&nbsp;jinou dobu, kdy práce nebyla tak naléhavá, naskytla se&nbsp;i&nbsp;příležitost k&nbsp;nejedněm příjemným radovánkám a&nbsp;k&nbsp;posilujícímu odpočinku.</span></p>
          <p class="chunk" data-nb-ref-number="10" data-nb-words="131" data-nb-chars="735"><span class="idea" data-nb-ref-number="10" id="idea10" data-nb-words="131" data-nb-chars="735">Jednoho dne jsme narazili na&nbsp;mramor, o&nbsp;němž jsem měl za&nbsp;to, že&nbsp;ho&nbsp;můj hostitel v&nbsp;Růžovém domě dosud vůbec nemá. Skládala ho&nbsp;drobná a&nbsp;lahodná směs nejryzejší běli, růžové červeni a&nbsp;slámové žluti. Rozhodl jsem se, že&nbsp;ten mramor svému hostiteli daruji. Pokusil jsem se&nbsp;vydobýt si&nbsp;k&nbsp;němu vlastnické právo, a&nbsp;když se&nbsp;mi&nbsp;to&nbsp;podařilo, chystal jsem se&nbsp;mramor vyjmout, a&nbsp;pokud není nijak narušena jeho pevnost, dát mu&nbsp;ořezáním vzhled, k&nbsp;němuž je&nbsp;způsobilý. Ukázalo se, že&nbsp;by&nbsp;se&nbsp;z&nbsp;téhleté suroviny dala zhotovit krásná stolní deska. Z&nbsp;volných kousků sutě jsem si&nbsp;s&nbsp;sebou vzal několik lepších a&nbsp;zamýšlel vyrobit z&nbsp;nich něco v&nbsp;upomínku. Jeden jsem dal zbrousit do&nbsp;desky a&nbsp;tu vyleštit, aby můj hostitel mohl co&nbsp;nejlépe vidět kresbu a&nbsp;barvu mramoru.</span></p>
          <p class="chunk" data-nb-ref-number="11" data-nb-words="84" data-nb-chars="504"><span class="idea" data-nb-ref-number="11" id="idea11" data-nb-words="84" data-nb-chars="504">Tak se&nbsp;spořádal jeden úsek, když se&nbsp;v&nbsp;údolích začala ukazovat malá poupata růží a&nbsp;i na&nbsp;hlohu, který rostl na&nbsp;mezích anebo na&nbsp;horských balvanech, se&nbsp;ty&nbsp;kuličky rozvíjely do&nbsp;sličného, ale prostého květu, který je&nbsp;prapředkem našich růží. Rozhodl jsem se&nbsp;proto, že&nbsp;poputuji do&nbsp;Růžového domu. Stěží jsem se&nbsp;s&nbsp;větším potěšením chystal kdy po&nbsp;dlouhém létě k&nbsp;cestě domů, než jsem se&nbsp;teď po&nbsp;dobře vykonaném díle připravoval k&nbsp;návštěvě Růžového domu, abych tam nějakou dobu vychutnával příjemné venkovské pobývání.</span></p>
          <p class="chunk" data-nb-ref-number="12" data-nb-words="75" data-nb-chars="406"><span class="idea" data-nb-ref-number="12" id="idea12" data-nb-words="75" data-nb-chars="406">Jednou odpoledne jsem vyšel vzhůru k&nbsp;tomu domu a&nbsp;zastihl růže sice ne&nbsp;v&nbsp;květu, ale tak obsypané poupaty, že&nbsp;se&nbsp;dala za&nbsp;nemnoho dnů čekat hojná květena. „Jak se&nbsp;všechno změnilo,“ řekl jsem majiteli, když jsem se&nbsp;s&nbsp;ním pozdravil, „když jsem odsud na&nbsp;jaře odcházel, bylo ještě všechno pusté, a&nbsp;teď je&nbsp;tu&nbsp;všude moře listí, květů a&nbsp;vůní málem jak minulý rok v&nbsp;době, kdy jsem se&nbsp;k&nbsp;tomuhle domu vyškrábal poprvé.“</span></p>
          <p class="chunk" data-nb-ref-number="13" data-nb-words="85" data-nb-chars="464"><span class="idea" data-nb-ref-number="13" id="idea13" data-nb-words="85" data-nb-chars="464">„Ano,“ odpověděl mi&nbsp;hostitel, „jsme jako ten bohatec, co&nbsp;nespočítá své poklady. Na&nbsp;jaře zná člověk osobně každou travičku, co&nbsp;se&nbsp;mezi prvními odvažuje vysoukat ze&nbsp;země, a&nbsp;starostlivě obhlíží, jak se&nbsp;jí&nbsp;daří, až&nbsp;jí&nbsp;je&nbsp;posléze tolik, že&nbsp;už&nbsp;se&nbsp;člověk na&nbsp;ně&nbsp;ani nedívá, že&nbsp;už&nbsp;nemyslí na&nbsp;to, jak namáhavě vyklíčily, ba&nbsp;že&nbsp;se&nbsp;z&nbsp;nich jednou nadělá seno, a&nbsp;ani nebere v&nbsp;úvahu, že&nbsp;přišly na&nbsp;svět teprve v&nbsp;tomhle roce, a&nbsp;tváří se, jako kdyby se&nbsp;tady vyskytoval odjaktěživa.“</span></p>
          <p class="chunk" data-nb-ref-number="14" data-nb-words="264" data-nb-chars="1529"><span class="idea" data-nb-ref-number="14" id="idea14" data-nb-words="264" data-nb-chars="1529">Dali mi&nbsp;připravit vlastní příbytek a&nbsp;zavedli mě&nbsp;do&nbsp;něho. Byly to&nbsp;dvě místnosti na&nbsp;začátku chodby s&nbsp;hostinskými pokoji, zbudovali byt z&nbsp;těch dvou místností tak, že&nbsp;v&nbsp;jedné zdi prorazili nové dveře. Jeden pokoj byl hodně velký a&nbsp;původně byl určen k&nbsp;tomu, aby v&nbsp;něm bylo ubytováno několik lidí. Teď byl prázdný, u&nbsp;stěn kolem dokola stály stoly a&nbsp;stojany, uprostřed pokoje se&nbsp;vyskytoval jeden dlouhý stůl, abych si&nbsp;měl kde rozložit věci, které jsem si&nbsp;třeba přinesl s&nbsp;sebou z&nbsp;hor. Druhý pokoj byl menší a&nbsp;zařízený jako má&nbsp;ložnice a&nbsp;obývací místnost. Staroch mi&nbsp;dal od&nbsp;tohohle bytu klíče. Také mi&nbsp;ve&nbsp;světlé zděné chatě, která byla nedaleko za&nbsp;truhlárnou na&nbsp;západním konci zahrady a&nbsp;v&nbsp;dřívějších dobách se&nbsp;používala ke&nbsp;kamenickým pracím, ukázali místnost, kterou předtím vyklidili a&nbsp;kam jsem si&nbsp;mohl až&nbsp;na&nbsp;další uložit věci, co&nbsp;jsem v&nbsp;horách nasbíral. Pokud bych potřeboval prostoru víc, mohou prý vyklidit další, ježto práce v&nbsp;kameni jsou už&nbsp;skoro skončeny a&nbsp;stěží se&nbsp;ještě bude něco pilovat, brousit anebo hladit. Taková pozornost mě&nbsp;dojala natolik, že&nbsp;jsem téměř nebyl s&nbsp;to vypravit ze&nbsp;sebe nějaký dík. Nechápal jsem, čím jsem se&nbsp;zasloužil o&nbsp;toho člověka anebo o&nbsp;jeho okolí, že&nbsp;kolem mne pořádají takové tance. Jedno mě&nbsp;uklidňovalo, mohl jsem z&nbsp;těch všech příprav vyvodit, že&nbsp;nejsem v&nbsp;domě nevítán, jinak by&nbsp;jim totiž nic podobného ani nepřišlo na&nbsp;mysl. Vědomí toho slibovalo, že&nbsp;se&nbsp;ve&nbsp;zdejším prostředí budu moci pohybovat daleko volněji. Konečně jsem ze&nbsp;sebe přesto vypravil jakési poděkování, a&nbsp;to se&nbsp;vzalo s&nbsp;potěšením na&nbsp;vědomí.</span></p>
          <p class="chunk" data-nb-ref-number="15" data-nb-words="83" data-nb-chars="454"><span class="idea" data-nb-ref-number="15" id="idea15" data-nb-words="83" data-nb-chars="454">Když jsem v&nbsp;příbytku složil své vandrovní věci a&nbsp;první obecné debaty byly u&nbsp;konce, chtěl jsem si&nbsp;pro přehled projít zahradu. Vyšel jsem z&nbsp;domu bočními dveřmi, a&nbsp;když jsem se&nbsp;ocitl v&nbsp;malé místnosti přiléhající ke&nbsp;vchodu, přiběhl ke&nbsp;mně velký hlídací pes a&nbsp;vrtěl oháňkou. Když jsem viděl, že&nbsp;mě&nbsp;to&nbsp;staré psisko poznává a&nbsp;vítá, byl jsem tak dětinský, že&nbsp;jsem se&nbsp;z&nbsp;toho radoval, protože mi&nbsp;připadalo, že&nbsp;nejsem vůbec cizí a&nbsp;že už&nbsp;takříkajíc patřím do&nbsp;rodiny.</span></p>
          <p class="chunk" data-nb-ref-number="16" data-nb-words="180" data-nb-chars="1006"><span class="idea" data-nb-ref-number="16" id="idea16" data-nb-words="180" data-nb-chars="1006">Na&nbsp;druhý den po&nbsp;mém příchodu dorazil kočár s&nbsp;mým zavazadlem a&nbsp;s&nbsp;mramorovou deskou. Dal jsem všechno vyložit a&nbsp;desku odevzdal hostiteli; podotkl jsem k&nbsp;tomu, že&nbsp;mu&nbsp;to&nbsp;přináším jako upomínku z&nbsp;hor. Zároveň jsem mu&nbsp;předal menší broušený mramor, aby si&nbsp;mohl důkladněji prohlédnout jeho charakter. Velmi bedlivě se&nbsp;zadíval na&nbsp;mramor a&nbsp;poté i&nbsp;na desku. Nato řekl: „Ten mramor je&nbsp;nad obyčej krásný, takový ještě ve&nbsp;sbírce vůbec nemám, i&nbsp;deska je&nbsp;zjevně hustá a&nbsp;kompaktní, takže bude možné do&nbsp;ní&nbsp;cokoliv čistě vybrousit, mám velkou radost, že&nbsp;mám ten kousek, a&nbsp;děkuji vám za&nbsp;něj velice. Ovšem v&nbsp;mém domě se&nbsp;jako součást vybavení uplatnit nedá, protože tady jsou umístěny jen ty&nbsp;kusy, které jsem sám nasbíral, a&nbsp;protože z&nbsp;takovéhoto sbírání a&nbsp;jeho zaknihovávání mám radost takovou, že&nbsp;i&nbsp;v&nbsp;budoucnosti bych se&nbsp;od&nbsp;téhle zásady nerad odchýlil. Ale docela určitě se&nbsp;z&nbsp;tohohle mramoru udělá něco, co&nbsp;ho&nbsp;bude hodno, mám naději, že&nbsp;se&nbsp;to&nbsp;bude líbit i&nbsp;vám, a&nbsp;přál bych si, aby způsob jeho uplatnění dělal radost vám i&nbsp;mně.“</span></p>
          <p class="chunk" data-nb-ref-number="17" data-nb-words="13" data-nb-chars="68"><span class="idea" data-nb-ref-number="17" id="idea17" data-nb-words="13" data-nb-chars="68">Tak jako tak jsem něco podobného očekával, a&nbsp;nevyvedlo mě&nbsp;to&nbsp;z&nbsp;míry.</span></p>
          <p class="chunk" data-nb-ref-number="18" data-nb-words="26" data-nb-chars="141"><span class="idea" data-nb-ref-number="18" id="idea18" data-nb-words="26" data-nb-chars="141">Mramor odvezli do&nbsp;kamenné hutě, měl tam spočívat, dokud se&nbsp;nerozhodne, jak se&nbsp;s&nbsp;ním naloží. Své ostatní věci jsem si&nbsp;arci dal odnést do&nbsp;bytu.</span></p>
          <p class="chunk" data-nb-ref-number="19" data-nb-words="63" data-nb-chars="376"><span class="idea" data-nb-ref-number="19" id="idea19" data-nb-words="63" data-nb-chars="376">Chodil jsem v&nbsp;létě vždy ve&nbsp;velmi lehkých šatech, buď z&nbsp;neběleného, anebo z&nbsp;pruhovaného plátna. Na&nbsp;hlavě jsem míval ponejvíce lehký slaměný klobouk. Abych tu&nbsp;nebyl nápadný a&nbsp;tolik se&nbsp;nelišil od&nbsp;prostých oděvů obyvatelů domu, vyňal jsem ze&nbsp;zavazadla pár takových obleků, jeden jsem vzal na&nbsp;sebe a&nbsp;své cestovní šaty jsem místo něho uložil zpátky do&nbsp;zavazadla na&nbsp;budoucí putování.</span></p>
          <p class="chunk" data-nb-ref-number="20" data-nb-words="231" data-nb-chars="1414"><span class="idea" data-nb-ref-number="20" id="idea20" data-nb-words="231" data-nb-chars="1414">Můj hostitel na&nbsp;své usedlosti něco jako kroj dílem zavedl, dílem si&nbsp;ho&nbsp;oblékali lidé sami od&nbsp;sebe. Služky v&nbsp;domě měly na&nbsp;sobě místní kroj, jen pokud někde nepůsobil příjemně, anebo dokonce vypadal bezmála ošklivě, tak jako v&nbsp;našich horách, majitel domu zasáhl a&nbsp;zmírnil jeho vzezření drobnými dodatky; připadaly mi&nbsp;půvabné. Ty&nbsp;doplňky zpočátku narážely na&nbsp;odpor, ale ježto je&nbsp;daroval starý pán a&nbsp;nechtěli se&nbsp;ho&nbsp;dotknout, přijali je, a&nbsp;později je&nbsp;sousedky nejenom záviděly, ale i&nbsp;napodobovaly. Muži, kteří sloužili v&nbsp;domě nebo pracovali v&nbsp;šafářském dvoře anebo měli co&nbsp;dělat v&nbsp;zahradě, nosili obarvené plátěné šaty, jen nebyly tak tmavé, jak je&nbsp;zvykem u&nbsp;nás v&nbsp;horách. Kazajku anebo jiný kabát v&nbsp;létě neměli, chodili jen v&nbsp;košili s&nbsp;vyhrnutými rukávy, kolem krku mívali volně uvázaný šátek. Na&nbsp;hlavě někteří jako domácí pán nenosili nic, jiní mívali obyčejný slamák. Eustach zjevně takovéhle šaty nenapodoboval, ten si&nbsp;je&nbsp;vybíral sám. Také chodil v&nbsp;pruhovaném plátěném obleku, většinou v&nbsp;rezavě hnědém s&nbsp;šedivou a&nbsp;bílou; ale pruhy byly téměř na&nbsp;dlaň široké, anebo veškerá látka měla jenom dvě barvy, polovina byla napodél hnědá, polovina bílá. Často měl na&nbsp;hlavě slamák, často zhola nic. Jeho dělníci měli podobné obleky, zřídkakdy na&nbsp;nich bylo postřehnout špinavou skvrnu; při práci měli totiž opásané velké zelené zástěry. Ze&nbsp;všech těch lidí se&nbsp;vyděloval zahradník a&nbsp;zahradnice, ti&nbsp;chodili v&nbsp;šatech jen sněhobílých.</span></p>
          <p class="chunk" data-nb-ref-number="21" data-nb-words="43" data-nb-chars="241"><span class="idea" data-nb-ref-number="21" id="idea21" data-nb-words="43" data-nb-chars="241">Ukázal jsem hostiteli a&nbsp;Eustachovi kresbu sochy v&nbsp;onom výklenku ve&nbsp;zdi, kterou jsem kdysi vytvořil. Měli radost, že&nbsp;si&nbsp;všímám takových věcí, a&nbsp;řekli, že&nbsp;mají tentýž obrázek i&nbsp;mezi svými kresbami, jen že&nbsp;teď je&nbsp;s&nbsp;mnoha dalšími listy mimo dům.</span></p>
          <p class="chunk" data-nb-ref-number="22" data-nb-words="223" data-nb-chars="1260"><span class="idea" data-nb-ref-number="22" id="idea22" data-nb-words="223" data-nb-chars="1260">Prohlížel jsem si&nbsp;všechno, co&nbsp;mě&nbsp;v&nbsp;zahradě a&nbsp;na poli zaujalo v&nbsp;minulém roce v&nbsp;touž roční dobu. Listí stromů, listy zelí a&nbsp;listí dalších rostlin byly nedotčeny housenkovým požerem, a&nbsp;nejenom v&nbsp;zahradě, ale i&nbsp;v&nbsp;bezprostředním okolí a&nbsp;tam, kde dosahovalo až&nbsp;kamsi do&nbsp;dáli. Když jsem se&nbsp;ubíral sem, zaměřil jsem se&nbsp;právě na&nbsp;tuhle okolnost. Přesto zahrada nepostrádala sličnou okrasu motýlů; jednak totiž ptáci nedokázali spolykat úplně všechny housenky, jednak vítr vál ty&nbsp;krásné živoucí květy do&nbsp;naší zahrady, anebo sem sami přilétali na&nbsp;svém putování, na&nbsp;něž se&nbsp;někdy vydávají hodně daleko. Zpěv ptáků byl pro mne osobitý stejně jako v&nbsp;minulém roce, a&nbsp;jihl jsem při něm stejně hluboce. Tím že&nbsp;jsou ptáci rozličně daleko, zvuky tedy doléhají do&nbsp;uší nestejně silně, tím že&nbsp;tu&nbsp;a&nbsp;tam se&nbsp;přeruší, protože mají mezitím všelicos co&nbsp;dělat, lapat nějaký ten pokrm, dávat pozor na&nbsp;to&nbsp;a&nbsp;na ono mládě, povstává cosi půvabného, co&nbsp;dojímá srdce, jako kdesi v&nbsp;lese, kdežto i&nbsp;ti nejlepší zpěvaví ptáci, jsou-li v&nbsp;mnoha klecích těsně u&nbsp;sebe, vyluzují jenom křik, a&nbsp;tím že&nbsp;v&nbsp;zahradě jsou navzájem přece jenom zase blíž než někde v&nbsp;lese, ten jímavý zvuk je&nbsp;výraznější, kdežto v&nbsp;lese tu&nbsp;a&nbsp;tam i&nbsp;slabý a&nbsp;osamělý. Viděl jsem hnízda, chodil za&nbsp;nimi a&nbsp;učil se&nbsp;poznávat zvyky těch tvorů.</span></p>
          <p class="chunk" data-nb-ref-number="23" data-nb-words="386" data-nb-chars="2151"><span class="idea" data-nb-ref-number="23" id="idea23" data-nb-words="386" data-nb-chars="2151">Zařídil jsem se&nbsp;v&nbsp;pokojích, vytahal jsem knihy a&nbsp;písemnosti, které jsem si&nbsp;přivezl, abych si&nbsp;v&nbsp;nich četl, zapisoval si&nbsp;do&nbsp;nich a&nbsp;třídil je. Také jsem na&nbsp;velký stůl a&nbsp;na stojany u&nbsp;stěn umístil menší věci, které jsem měl s&nbsp;sebou, zejména zkameněliny, anebo další výraznější pozůstatky, abych je&nbsp;používal. Mnohokrát za&nbsp;mnou přišel Gustav, zajímal se&nbsp;o&nbsp;ty věci, leccos jsem mu&nbsp;objasnil, a&nbsp;hostitel neviděl nerad, když jsem s&nbsp;ním, buď pod stinnými lipami v&nbsp;zahradě s&nbsp;knihou v&nbsp;ruce, anebo bez knihy na&nbsp;dlouhých procházkách&nbsp;– staroch totiž ještě pořád měl rád pohyb&nbsp;–, promlouval o&nbsp;své vědě. Odvděčoval se&nbsp;mi&nbsp;vyprávěním o&nbsp;té své a&nbsp;já mu&nbsp;přátelsky naslouchal, i&nbsp;když zmiňoval věci, které jsem znal už&nbsp;lépe. Dobu, kdy jsem neměl co&nbsp;na&nbsp;práci a&nbsp;byl jsem sám, trávil jsem výpravami do&nbsp;polí anebo jsem zašel do&nbsp;truhlárny anebo do&nbsp;skleníků anebo mezi kaktusy. Vlnící se&nbsp;pole, s&nbsp;nimiž jsem se&nbsp;setkával kolem usedlosti v&nbsp;minulém roce, vlnila se&nbsp;i&nbsp;letos a&nbsp;den ze&nbsp;dne byla krásnější, hustší a&nbsp;požehnanější, zahrada se&nbsp;šňořila spoustou listí a&nbsp;plodů čím dál kypřejších, zpěv ptáků byl mi&nbsp;pořád příjemnější a&nbsp;příjemnější a&nbsp;jako kdyby vzlínal ve&nbsp;větvích víc a&nbsp;víc, tvorečkové mě&nbsp;poznávali, brali si&nbsp;ode mne krmení a&nbsp;už se&nbsp;mě&nbsp;nebáli. Postupně jsem poznal všechny sloužící a&nbsp;naučil jsem se&nbsp;nazývat je&nbsp;jmény, byli ke&nbsp;mně přátelští a&nbsp;měl jsem za&nbsp;to, že&nbsp;jsou na&nbsp;mne tak hodní proto, že&nbsp;vidí, jak vlídně se&nbsp;mnou jedná jejich pán. Růžím se&nbsp;neobyčejně dařilo, tisíce jich čekaly na&nbsp;chvíli, kdy se&nbsp;rozpuknou. Často jsem pomáhal při pracích, které měly co&nbsp;činit s&nbsp;těmihle květy, a&nbsp;byl jsem u&nbsp;toho, když se&nbsp;kontrolovaly práce s&nbsp;růžemi a&nbsp;zjišťovalo se, jestli je&nbsp;u&nbsp;nich všechno v&nbsp;dobrém pořádku. Stejně tak jsem se&nbsp;rád připojoval k&nbsp;obhlídkám dalších věcí, když se&nbsp;pracovalo na&nbsp;lukách anebo v&nbsp;lese; tam se&nbsp;teď začalo rozřezávat dříví poražené v&nbsp;zimě anebo se&nbsp;zchystávalo na&nbsp;stavbu anebo k&nbsp;řezbářským pracím. Když staroch a&nbsp;Gustav vedle mne šli prostovlasí, měl jsem svůj slamák v&nbsp;ruce a&nbsp;musel jsem si&nbsp;přiznat, že&nbsp;je&nbsp;mnohem příjemnější, když vzduch provívá vlasy, než když ho&nbsp;klobouk na&nbsp;hlavě drží v&nbsp;uctivé vzdálenosti, a&nbsp;že kučery chrání před horkem stejně dobře jako na&nbsp;hlavě klobouk.</span></p>
          <p class="chunk" data-nb-ref-number="24" data-nb-words="136" data-nb-chars="829"><span class="idea" data-nb-ref-number="24" id="idea24" data-nb-words="136" data-nb-chars="829">Jednoho dne, když jsem zrovna seděl ve&nbsp;svém pokoji, zaslechl jsem, že&nbsp;k&nbsp;domu přijíždí kočár. Když jsem došel k&nbsp;mříži, stál už&nbsp;před ní. Táhli ho&nbsp;dva hnědáci, kočí seděl ještě na&nbsp;kozlíku a&nbsp;určitě zrovna zastavil. Před kočárovými dvířky, obrácený zády ke&nbsp;mně, stál hostitel, vedle něho Gustav a&nbsp;vedle Gustava Kateřina a&nbsp;dvě děvečky. Kočár ještě nebyl vůbec otevřený, byl to&nbsp;uzavřený prosklený vůz a&nbsp;na vnitřních stranách oken měl zelené zatažené hedvábné zá­clonky. Chvilku poté, co&nbsp;jsem přišel, otevřel hostitel kočárová dvířka. Vzal za&nbsp;ruku ženskou postavu a&nbsp;pomohl jí&nbsp;z&nbsp;kočáru. Žena měla na&nbsp;klobouku závoj, ten si&nbsp;však odhrnula a&nbsp;ukázala nám tvář. Žena byla stará. Okamžitě, jen jsem ji&nbsp;uviděl, vytanula mi&nbsp;na&nbsp;mysli představa, kterou si&nbsp;jednou hostitel, když mluvil o&nbsp;některých stárnoucích ženách, vypůjčil od&nbsp;odkvétajících růží.</span></p>
          <p class="chunk" data-nb-ref-number="25" data-nb-words="104" data-nb-chars="600"><span class="idea" data-nb-ref-number="25" id="idea25" data-nb-words="104" data-nb-chars="600">„Podobají se&nbsp;takovým vadnoucím růžím. I&nbsp;když už&nbsp;mají na&nbsp;tváři vrásky, mezi těmi vráskami je&nbsp;vidět ještě velice sličnou, příjemnou barvu,“ říkal tehdy, a&nbsp;tak tomu bylo u&nbsp;téhle ženy. Na&nbsp;spoustě jemných vráseček spočívala barva tak něžná a&nbsp;jemná, že&nbsp;si&nbsp;ji&nbsp;člověk nemohl nezamilovat a&nbsp;že ta&nbsp;žena byla v&nbsp;tomhle domě růží z&nbsp;těch, které když odkvétají, jsou ještě krásnější než jiné v&nbsp;plném květu. Žena měla pod čelem velikánské černé oči, pod kloboukem byly ve&nbsp;vlasech už&nbsp;patrné dva velice úzké stříbrné proužky, a&nbsp;ústa byla velice milá a&nbsp;sličná. Seskočila ze&nbsp;stupátka a&nbsp;pravila: „Bůh tě&nbsp;pozdrav, Gustave!“</span></p>
          <p class="chunk" data-nb-ref-number="26" data-nb-words="17" data-nb-chars="91"><span class="idea" data-nb-ref-number="26" id="idea26" data-nb-words="17" data-nb-chars="91">Staroch se&nbsp;k&nbsp;ní sklonil, žena k&nbsp;němu naklonila tvář a&nbsp;rty se&nbsp;navzájem políbily na&nbsp;uvítanou.</span></p>
          <p class="chunk" data-nb-ref-number="27" data-nb-words="109" data-nb-chars="603"><span class="idea" data-nb-ref-number="27" id="idea27" data-nb-words="109" data-nb-chars="603">Po&nbsp;téhle ženě vystoupila z&nbsp;kočáru ještě jedna ženská postava. I&nbsp;ona měla na&nbsp;klobouku závoj a&nbsp;i ona si&nbsp;jej odhrnula. Zpod klobouku vykukovaly hnědé kučery, obličej byl hladký a&nbsp;jemný, ta&nbsp;žena byla doposud dívka. Pod čelem byly rovněž velké černé oči, ústa byla spanilá a&nbsp;nevýslovně laskavá, dívka mi&nbsp;připadala nezměrně krásná. Víc jsem uvažovat nemohl; najednou mě&nbsp;totiž napadlo, že&nbsp;je&nbsp;proti dobrému mravu, abych tu&nbsp;tak stál za&nbsp;mříží a&nbsp;civěl na&nbsp;lidi vystupující z&nbsp;kočáru, když ti, co&nbsp;je&nbsp;vítají, stojí ke&nbsp;mně zády a&nbsp;nevědí, že&nbsp;tu&nbsp;jsem. Zašel jsem za&nbsp;roh domu a&nbsp;vydal se&nbsp;zpátky do&nbsp;pokoje, kde jsem pobýval.</span></p>
          <p class="chunk" data-nb-ref-number="28" data-nb-words="29" data-nb-chars="172"><span class="idea" data-nb-ref-number="28" id="idea28" data-nb-words="29" data-nb-chars="172">Tam jsem za&nbsp;nějaký čas podle kroků a&nbsp;hovoru sluchem poznal, že&nbsp;celá společnost se&nbsp;ubírá kolem mého pokoje celou chodbou nejspíš do&nbsp;parádních pokojů na&nbsp;východní straně domu.</span></p>
          <p class="chunk" data-nb-ref-number="29" data-nb-words="60" data-nb-chars="322"><span class="idea" data-nb-ref-number="29" id="idea29" data-nb-words="60" data-nb-chars="322">Co&nbsp;se&nbsp;dál událo u&nbsp;kočáru, jestli z&nbsp;něho ještě vystoupil jeden nebo dva lidé, to&nbsp;jsem vědět nemohl; už&nbsp;jsem se&nbsp;totiž nechtěl podívat ani oknem. Ale podle toho, co&nbsp;mluvili a&nbsp;co halekali lidé, poznal jsem, že&nbsp;se&nbsp;vykládají a&nbsp;nosí věci do&nbsp;domu. Zaslechl jsem posléze i&nbsp;to, jak kočár odjíždí, nejspíš ho&nbsp;vezli na&nbsp;šafářův dvorec.</span></p>
          <p class="chunk" data-nb-ref-number="30" data-nb-words="43" data-nb-chars="222"><span class="idea" data-nb-ref-number="30" id="idea30" data-nb-words="43" data-nb-chars="222">Pořád jsem ještě seděl uvnitř v&nbsp;pokoji. Nešel jsem ani k&nbsp;oknu, ani do&nbsp;zahrady, ba&nbsp;vůbec jsem nevyšel z&nbsp;pokoje, i&nbsp;když uplynulo už&nbsp;hodně času, poklidně a&nbsp;tiše. Chtěl jsem si&nbsp;číst a&nbsp;něco psát, ale pak jsem to&nbsp;stejně nedělal.</span></p>
          <p class="chunk" data-nb-ref-number="31" data-nb-words="32" data-nb-chars="167"><span class="idea" data-nb-ref-number="31" id="idea31" data-nb-words="32" data-nb-chars="167">Posléze, to&nbsp;už&nbsp;uběhlo možná i&nbsp;několik hodin, přišla Kateřina a&nbsp;řekla, že&nbsp;mě&nbsp;starý pán velmi pěkně prosí, abych byl tak laskav a&nbsp;přisel do&nbsp;jídelny, že&nbsp;mě&nbsp;tam už&nbsp;čekají.</span></p>
          <p class="chunk" data-nb-ref-number="32" data-nb-words="3" data-nb-chars="16"><span class="idea" data-nb-ref-number="32" id="idea32" data-nb-words="3" data-nb-chars="16">Sešel jsem dolů.</span></p>
          <p class="chunk" data-nb-ref-number="33" data-nb-words="50" data-nb-chars="283"><span class="idea" data-nb-ref-number="33" id="idea33" data-nb-words="50" data-nb-chars="283">Když jsem vešel do&nbsp;jídelny, uviděl jsem, že&nbsp;u&nbsp;stolu v&nbsp;lenošce sedí hostitel, vedle něho že&nbsp;se&nbsp;uvelebil Gustav. Na&nbsp;protější straně stolu seděla ta&nbsp;žena. Židli však měla poněkud pootočenou od&nbsp;stolu a&nbsp;přivrácenou ke&nbsp;dveřím, kterými jsem vešel. Za&nbsp;ní, bočně o&nbsp;půl židle, sedělo to&nbsp;děvče.</span></p>
          <p class="chunk" data-nb-ref-number="34" data-nb-words="70" data-nb-chars="443"><span class="idea" data-nb-ref-number="34" id="idea34" data-nb-words="70" data-nb-chars="443">Měly teď na&nbsp;sobě docela jiné šaty, než když jsem je&nbsp;viděl vystupovat z&nbsp;kočáru. Namísto městského klobouku, který měly tehdy, pokrývaly jim teď hlavy slamáky s&nbsp;nepříliš širokou krempou, takže měly taktak stín, zbytek šatů byl z&nbsp;prosté světlé látky nevýrazné barvy, zhotovené bez jakéhokoliv zvláštního zdobení, a&nbsp;ani na&nbsp;výstřihu nebylo nic, co&nbsp;by&nbsp;bilo do&nbsp;očí, žádná na&nbsp;odiv vystavovaná rustikálnost ani nijaký přísně dodržený městský charakter.</span></p>
          <p class="chunk" data-nb-ref-number="35" data-nb-words="30" data-nb-chars="165"><span class="idea" data-nb-ref-number="35" id="idea35" data-nb-words="30" data-nb-chars="165">Kolem bylo plno sloužících, i&nbsp;Kateřina, která pro mne přišla, vrátila se&nbsp;mi&nbsp;v&nbsp;patách do&nbsp;jídelny a&nbsp;přidala se&nbsp;k&nbsp;děvečkám, co&nbsp;tu&nbsp;postávaly. Byl tady i&nbsp;zahradník Šimon.</span></p>
          <p class="chunk" data-nb-ref-number="36" data-nb-words="29" data-nb-chars="164"><span class="idea" data-nb-ref-number="36" id="idea36" data-nb-words="29" data-nb-chars="164">Když jsem se&nbsp;přiblížil ke&nbsp;stolu, můj hostitel vstal, obešel stůl, přivedl mě&nbsp;k&nbsp;té ženě a&nbsp;řekl: „Dovol, abych ti&nbsp;představil mladého muže, o&nbsp;kterém jsem ti&nbsp;vyprávěl.“</span></p>
          <p class="chunk" data-nb-ref-number="37" data-nb-words="13" data-nb-chars="71"><span class="idea" data-nb-ref-number="37" id="idea37" data-nb-words="13" data-nb-chars="71">Nato se&nbsp;otočil ke&nbsp;mně a&nbsp;řekl: „Tahle žena je&nbsp;Gustavova matka, Matylda.“</span></p>
          <p class="chunk" data-nb-ref-number="38" data-nb-words="14" data-nb-chars="76"><span class="idea" data-nb-ref-number="38" id="idea38" data-nb-words="14" data-nb-chars="76">Žena v&nbsp;první chvíli neříkala nic, nějakou dobu na&nbsp;mne upírala své tmavé oči.</span></p>
          <p class="chunk" data-nb-ref-number="39" data-nb-words="12" data-nb-chars="70"><span class="idea" data-nb-ref-number="39" id="idea39" data-nb-words="12" data-nb-chars="70">Pak rukou ukázal na&nbsp;děvče a&nbsp;řekl: „Tohle je&nbsp;Gustavova sestra Natálie.“</span></p>
          <p class="chunk" data-nb-ref-number="40" data-nb-words="132" data-nb-chars="733"><span class="idea" data-nb-ref-number="40" id="idea40" data-nb-words="132" data-nb-chars="733">Nevěděl jsem, jsou dívčiny líce vždycky tak rudé, anebo teď zruměněly? Byl jsem celý zaražený a&nbsp;nevypravil jsem ze&nbsp;sebe slovo. Bylo mi&nbsp;nanejvýš nápadné, že&nbsp;teď, kdy jméno málem nezbytně potřebuje, neptá se&nbsp;ani na&nbsp;mé, ani neuvedl jména těch žen. Než jsem stačil pořádně uvážit, jestli k&nbsp;úklonu, který jsem už&nbsp;provedl, mám něco říci, anebo ne, znovu se&nbsp;pustil do&nbsp;řeči a&nbsp;podotkl: „Je už&nbsp;z&nbsp;něho milý domácí přítel a&nbsp;věnuje nám něco času v&nbsp;naší venkovské samotě. Snaží se&nbsp;probádat hory a&nbsp;krajinu a&nbsp;trochu přispět k&nbsp;poznání toho, co&nbsp;už&nbsp;existuje, a&nbsp;k&nbsp;vytváření dějin toho, co&nbsp;povstalo. I&nbsp;když skutky a&nbsp;výdobytky světa jsou spíše záležitostí mužů a&nbsp;starců, opravdová vůle zdobí i&nbsp;mladíka, ba&nbsp;i&nbsp;tehdy, když není tak jasná a&nbsp;určitá jako tady.“</span></p>
          <p class="chunk" data-nb-ref-number="41" data-nb-words="60" data-nb-chars="307"><span class="idea" data-nb-ref-number="41" id="idea41" data-nb-words="60" data-nb-chars="307">„Můj přítel mi&nbsp;o&nbsp;vás vyprávěl,“ řekla mi&nbsp;žena a&nbsp;znovu a&nbsp;znovu na&nbsp;mne pohlížela těma tmavýma zářivýma očima, „říkal mi, že&nbsp;jste u&nbsp;něho byl v&nbsp;minulém roce, že&nbsp;jste se&nbsp;za&nbsp;ním vypravil na&nbsp;jaře a&nbsp;slíbil jste, že&nbsp;opět strávíte nějakou dobu v&nbsp;tomhle domě, až&nbsp;pokvetou růže. Můj syn o&nbsp;vás také velice často mluvil.“</span></p>
          <p class="chunk" data-nb-ref-number="42" data-nb-words="25" data-nb-chars="154"><span class="idea" data-nb-ref-number="42" id="idea42" data-nb-words="25" data-nb-chars="154">„Zřejmě tu&nbsp;není tak docela nerad,“ řekl můj hostitel, „jeho tvář totiž přinejmenším ještě nepozbyla své radostnosti, ani když byl u&nbsp;nás předtím, ani teď.“</span></p>
          <p class="chunk" data-nb-ref-number="43" data-nb-words="118" data-nb-chars="631"><span class="idea" data-nb-ref-number="43" id="idea43" data-nb-words="118" data-nb-chars="631">Když se&nbsp;tohle všechno říkalo, vzpamatoval jsem se&nbsp;a&nbsp;řekl: „I&nbsp;když přicházím z&nbsp;velkého města, málo jsem se&nbsp;stýkal s&nbsp;cizími lidmi, a&nbsp;tedy nevím, jak se&nbsp;s&nbsp;nimi jedná. V&nbsp;tomhle domě jsem proto, že&nbsp;jsem se&nbsp;omylem obával bouřky a&nbsp;vyšel si&nbsp;sem nahoru, abych požádal o&nbsp;přístřeší; a&nbsp;přijali mě&nbsp;tu&nbsp;velice přátelsky, vlídně mě&nbsp;vybídli, abych přišel zase, a&nbsp;já jsem to&nbsp;udělal. Zamiloval jsem si&nbsp;to&nbsp;tu&nbsp;neméně než u&nbsp;svých drahých rodičů, u&nbsp;nich panuje také taková úcta k&nbsp;pravidlům a&nbsp;řád jako tady. Pokud to&nbsp;není nevhod a&nbsp;nikdo proti tomu nic nenamítá, řeknu rád, i&nbsp;když nevím, jestli to&nbsp;říci smím, že&nbsp;vždycky přijdu s&nbsp;radostí, pokud mě&nbsp;pozvete.“</span></p>
          <p class="chunk" data-nb-ref-number="44" data-nb-words="60" data-nb-chars="324"><span class="idea" data-nb-ref-number="44" id="idea44" data-nb-words="60" data-nb-chars="324">„Zvu vás,“ opáčil můj hostitel, „a nemůžete nepoznat z&nbsp;toho, jak si&nbsp;vůči vám vedeme, že&nbsp;jste nám navýsost vítán. Teď budou nějaký čas trávit v&nbsp;domě i&nbsp;Gustavova matka a&nbsp;sestra a&nbsp;počkáme si, jak se&nbsp;náš život bude vyvíjet. Nechcete se&nbsp;na&nbsp;chvilku posadit tuhle ke&nbsp;mně a&nbsp;vyčkat, až&nbsp;skončí vítací projevy těch všech, co&nbsp;tu&nbsp;stojí?“</span></p>
          <p class="chunk" data-nb-ref-number="45" data-nb-words="37" data-nb-chars="203"><span class="idea" data-nb-ref-number="45" id="idea45" data-nb-words="37" data-nb-chars="203">Obešel stůl a&nbsp;vrátil se&nbsp;tam, kde předtím seděl, a&nbsp;já mu&nbsp;šel v&nbsp;patách. Gustav mi&nbsp;uvolnil kousek místa vedle svého pěstouna a&nbsp;pohlížel na&nbsp;mne s&nbsp;radostí, jakou pociťuje syn, kterého v&nbsp;cizině navštíví matka.</span></p>
          <p class="chunk" data-nb-ref-number="46" data-nb-words="5" data-nb-chars="35"><span class="idea" data-nb-ref-number="46" id="idea46" data-nb-words="5" data-nb-chars="35">Natálie neřekla dosud jediné slovo.</span></p>
          <p class="chunk" data-nb-ref-number="47" data-nb-words="72" data-nb-chars="415"><span class="idea" data-nb-ref-number="47" id="idea47" data-nb-words="72" data-nb-chars="415">Jak jsem se&nbsp;tak po&nbsp;očku díval na&nbsp;ženy teď proti sobě, viděl jsem docela zřetelně, že&nbsp;tu&nbsp;sedí Gustavova matka a&nbsp;sestra; jedna i&nbsp;druhá měly totiž stejné velké černé oči jako Gustav, jedna i&nbsp;druhá stejné rysy ve&nbsp;tváři, a&nbsp;Natálie měla i&nbsp;Gustavovy hnědé kučery, kdežto matčiny měly stříbrnou barvu stáří. Velmi hezky upravené, spadaly jí&nbsp;po&nbsp;obou stranách čela ve&nbsp;svazku daleko širším než předtím zpod cestovního slamáku.</span></p>
          <p class="chunk" data-nb-ref-number="48" data-nb-words="9" data-nb-chars="66"><span class="idea" data-nb-ref-number="48" id="idea48" data-nb-words="9" data-nb-chars="66">Když jsme si&nbsp;sedali, předstoupila před Matyldu hospodyně Kateřina.</span></p>
          <p class="chunk" data-nb-ref-number="49" data-nb-words="43" data-nb-chars="216"><span class="idea" data-nb-ref-number="49" id="idea49" data-nb-words="43" data-nb-chars="216">Paní jí&nbsp;řekla: „Buď hodně zdráva, Kateřino, děkuji ti, že&nbsp;se&nbsp;tak staráš o&nbsp;svého pána a&nbsp;o&nbsp;mého syna a&nbsp;pečuješ o&nbsp;ně a&nbsp;bdíš nad nimi. Děkuji ti&nbsp;velice. Něco jsem ti&nbsp;přivezla, jen takovou malou upomínku, hned ti&nbsp;ji&nbsp;dám.“</span></p>
          <p class="chunk" data-nb-ref-number="50" data-nb-words="66" data-nb-chars="406"><span class="idea" data-nb-ref-number="50" id="idea50" data-nb-words="66" data-nb-chars="406">Když Kateřina ustoupila, když se&nbsp;k&nbsp;ženě všichni hrnuli, ukláněli se&nbsp;jí&nbsp;a&nbsp;několik děvčat jí&nbsp;políbilo ruku, řekla: „Buďte všichni ze&nbsp;srdce pozdraveni, všichni se&nbsp;staráte o&nbsp;pána a&nbsp;o&nbsp;jeho odchovance. Buď pozdraven, Šimone, buď pozdravena, Kláro, myslím na&nbsp;vás na&nbsp;všechny a&nbsp;všem jsem něco přivezla, abyste viděli, že&nbsp;jsem ve&nbsp;své náklonnosti na&nbsp;nikoho nezapomněla; jinak to&nbsp;jsou všechno jenom takové maličkosti.“</span></p>
          <p class="chunk" data-nb-ref-number="51" data-nb-words="21" data-nb-chars="128"><span class="idea" data-nb-ref-number="51" id="idea51" data-nb-words="21" data-nb-chars="128">Lidé se&nbsp;znovu ukláněli, leckdo jí&nbsp;políbil i&nbsp;ruku, a&nbsp;vzdálili se. Uklonili se&nbsp;i&nbsp;Natálii, ta&nbsp;pozdrav navýsost přátelsky opětovala.</span></p>
          <p class="chunk" data-nb-ref-number="52" data-nb-words="44" data-nb-chars="265"><span class="idea" data-nb-ref-number="52" id="idea52" data-nb-words="44" data-nb-chars="265">Když byli všichni pryč, řekla matka Gustavovi: „Tobě jsem také něco přivezla, ať&nbsp;ti&nbsp;to&nbsp;udělá radost, neřeknu ti&nbsp;ještě, co; ale přivezla jsem to&nbsp;jenom zatím, a&nbsp;nejdřív se&nbsp;musíme zeptat pěstouna, jestli to&nbsp;smíš používat úplně, anebo jen částečně, anebo ještě nesmíš.“</span></p>
          <p class="chunk" data-nb-ref-number="53" data-nb-words="23" data-nb-chars="123"><span class="idea" data-nb-ref-number="53" id="idea53" data-nb-words="23" data-nb-chars="123">„Děkuju ti, máti,“ opáčil syn, „jsi velmi hodná, milá maminko, už&nbsp;teď vím, co&nbsp;to&nbsp;je, a&nbsp;udělám přesně to, co&nbsp;řekne pěstoun.“</span></p>
          <p class="chunk" data-nb-ref-number="54" data-nb-words="5" data-nb-chars="32"><span class="idea" data-nb-ref-number="54" id="idea54" data-nb-words="5" data-nb-chars="32">„Tak to&nbsp;bude dobře,“ odpověděla.</span></p>
          <p class="chunk" data-nb-ref-number="55" data-nb-words="6" data-nb-chars="34"><span class="idea" data-nb-ref-number="55" id="idea55" data-nb-words="6" data-nb-chars="34">Poté, co&nbsp;to&nbsp;řekla, všichni vstali.</span></p>
          <p class="chunk" data-nb-ref-number="56" data-nb-words="39" data-nb-chars="235"><span class="idea" data-nb-ref-number="56" id="idea56" data-nb-words="39" data-nb-chars="235">„Letos jsi přijela ve&nbsp;velice dobrý čas, Matyldo,“ řekl můj hostitel, „ještě se&nbsp;nerozpukla jediná růže; ale už&nbsp;se&nbsp;na&nbsp;to&nbsp;všechny chystají.“ Za&nbsp;tohohle rozhovoru jsme došli ke&nbsp;dveřím a&nbsp;můj hostitel mě&nbsp;požádal, abych zůstal se&nbsp;společností.</span></p>
          <p class="chunk" data-nb-ref-number="57" data-nb-words="38" data-nb-chars="211"><span class="idea" data-nb-ref-number="57" id="idea57" data-nb-words="38" data-nb-chars="211">Vyšli jsme ven kolem zelené mříže a&nbsp;dali se&nbsp;na&nbsp;písčité prostranství před domem. Lidé jistě už&nbsp;o&nbsp;tomhle všem věděli; dva z&nbsp;nich totiž přinesli rozměrnou lenošku a&nbsp;postavili ji&nbsp;přední stranou k&nbsp;růžím, kus od&nbsp;nich.</span></p>
          <p class="chunk" data-nb-ref-number="58" data-nb-words="13" data-nb-chars="66"><span class="idea" data-nb-ref-number="58" id="idea58" data-nb-words="13" data-nb-chars="66">Žena usedla do&nbsp;lenošky, složila ruce do&nbsp;klína a&nbsp;dívala se&nbsp;na&nbsp;růže.</span></p>
          <p class="chunk" data-nb-ref-number="59" data-nb-words="33" data-nb-chars="184"><span class="idea" data-nb-ref-number="59" id="idea59" data-nb-words="33" data-nb-chars="184">Stáli jsme kolem ní. Natálie jí&nbsp;byla po&nbsp;levici, vedle ní&nbsp;Gustav, hostitel stál za&nbsp;křeslem, a&nbsp;já, abych nebyl příliš blízko Natálii, stoupl jsem si&nbsp;na&nbsp;pravou stranu a&nbsp;trochu víc dozadu.</span></p>
          <p class="chunk" data-nb-ref-number="60" data-nb-words="13" data-nb-chars="73"><span class="idea" data-nb-ref-number="60" id="idea60" data-nb-words="13" data-nb-chars="73">Žena tu&nbsp;delší dobu seděla, pak mlčky vstala a&nbsp;odešli jsme z&nbsp;prostranství.</span></p>
          <p class="chunk" data-nb-ref-number="61" data-nb-words="131" data-nb-chars="796"><span class="idea" data-nb-ref-number="61" id="idea61" data-nb-words="131" data-nb-chars="796">Šli jsme do&nbsp;truhlárny. Eustach při tom všeobecném vítání v&nbsp;jídelně nebyl. Ten se&nbsp;určitě považoval za&nbsp;umělce, za&nbsp;kterým se&nbsp;chodí. Podle toho, jak se&nbsp;všichni chovali, poznal jsem, že&nbsp;tomu tak skutečně je&nbsp;a&nbsp;že se&nbsp;taková návštěva má&nbsp;za&nbsp;nanejvýš vhodnou. Eustach to&nbsp;jistě věděl; se&nbsp;svými lidmi, kteří neměli zelené zástěry, stál totiž přede dveřmi, aby hosty uvítal. Žena všem za&nbsp;pozdrav poděkovala, srdečně promluvila s&nbsp;Eustachem, zeptala se&nbsp;ho, jak se&nbsp;vede jemu i&nbsp;jeho lidem, na&nbsp;jejich práci a&nbsp;snažení, a&nbsp;zmínila se&nbsp;o&nbsp;minulých dílech; tomu jsem příliš nerozuměl, protože jsem o&nbsp;nich nic nevěděl. Nato jsme vešli do&nbsp;dílny, tam si&nbsp;žena prohlédla všechna jednotlivá pracoviště. V&nbsp;Eustachově místnosti vyslovila prosbu, aby jí, jelikož tu&nbsp;pobude déle, ukázal a&nbsp;dopodrobna vyložil leckterou jednotlivost.</span></p>
          <p class="chunk" data-nb-ref-number="62" data-nb-words="28" data-nb-chars="177"><span class="idea" data-nb-ref-number="62" id="idea62" data-nb-words="28" data-nb-chars="177">Z&nbsp;truhlárny jsme odešli do&nbsp;zahradnického příbytku, tam žena chvilku promlouvala se&nbsp;starými zahradníky. Nato jsme se&nbsp;vydali do&nbsp;skleníku, za&nbsp;ananasy, za&nbsp;kaktusy a&nbsp;poté do&nbsp;zahrady.</span></p>
          <p class="chunk" data-nb-ref-number="63" data-nb-words="78" data-nb-chars="457"><span class="idea" data-nb-ref-number="63" id="idea63" data-nb-words="78" data-nb-chars="457">Žena zřejmě všechny ty&nbsp;končiny znala; zvědavě se&nbsp;rozhlížela po&nbsp;místech, kde doufala objevit jisté květiny, pátrala po&nbsp;známých zařízeních, a&nbsp;dokonce nahlížela do&nbsp;keřů, kde se&nbsp;dalo čekat třeba ještě hnízdo nějakého ptáka. Kde se&nbsp;od&nbsp;dřívějška něco změnilo, všimla si&nbsp;toho a&nbsp;ptala se, proč a&nbsp;jak. Takto jsme prošli celou zahradu a&nbsp;dorazili až&nbsp;k&nbsp;velké třešni a&nbsp;k&nbsp;odpočívadlu mezi poli. Tam ještě s&nbsp;mým hostitelem probírala cosi stran úrody a&nbsp;poměrů mezi sousedy.</span></p>
          <p class="chunk" data-nb-ref-number="64" data-nb-words="4" data-nb-chars="30"><span class="idea" data-nb-ref-number="64" id="idea64" data-nb-words="4" data-nb-chars="30">Natálie mluvila navýsost málo.</span></p>
          <p class="chunk" data-nb-ref-number="65" data-nb-words="41" data-nb-chars="223"><span class="idea" data-nb-ref-number="65" id="idea65" data-nb-words="41" data-nb-chars="223">Když jsme se&nbsp;vrátili do&nbsp;domu, rozešli jsme se&nbsp;do&nbsp;pokojů, protože se&nbsp;blížil oběd. Můj hostitel mi&nbsp;ještě předtím řekl, abych se&nbsp;na&nbsp;oběd nepřevlékal; není prý to&nbsp;tu&nbsp;zvykem, ani když zavítá někdo cizí, a&nbsp;byl bych jenom nápadný.</span></p>
          <p class="chunk" data-nb-ref-number="66" data-nb-words="6" data-nb-chars="35"><span class="idea" data-nb-ref-number="66" id="idea66" data-nb-words="6" data-nb-chars="35">Poděkoval jsem mu&nbsp;za&nbsp;tu&nbsp;připomínku.</span></p>
          <p class="chunk" data-nb-ref-number="67" data-nb-words="44" data-nb-chars="256"><span class="idea" data-nb-ref-number="67" id="idea67" data-nb-words="44" data-nb-chars="256">Když domovní zvonek odbil dvanáctou a&nbsp;já sešel dolů do&nbsp;jídelny, skutečně jsem zastihl všechny nepřevlečené. Můj hostitel byl v&nbsp;šatech, jaké nosil po&nbsp;celý čas, a&nbsp;ženy měly stejné oděvy, v&nbsp;nichž byly předtím na&nbsp;procházce. Gustav a&nbsp;já jsme byli jako obyčejně.</span></p>
          <p class="chunk" data-nb-ref-number="68" data-nb-words="97" data-nb-chars="543"><span class="idea" data-nb-ref-number="68" id="idea68" data-nb-words="97" data-nb-chars="543">Na&nbsp;horním konci stolu byla trochu větší židle a&nbsp;před ní&nbsp;na&nbsp;stole stoh talířů. Můj hostitel, poté co&nbsp;se&nbsp;odbyla tichá modlitba, dovedl ženu k&nbsp;té židli, a&nbsp;hned na&nbsp;ni&nbsp;usedla. Vlevo od&nbsp;ní&nbsp;seděl hostitel, vpravo já, vedle hostitele Natálie a&nbsp;vedle ní&nbsp;Gustav. Udivilo mě, že&nbsp;můj hostitel ženu jako prvního z&nbsp;hostů dovedl k&nbsp;místu, kde se&nbsp;vršily talíře; tam v&nbsp;domě mých rodičů sedávala matka a&nbsp;podávala talíře. Ale tady to&nbsp;bylo dojista tak zavedené; protože skutečně žena začala hned rozlévat polévku do&nbsp;talířů a&nbsp;tu pak mladá služebná roznášela hostům.</span></p>
          <p class="chunk" data-nb-ref-number="69" data-nb-words="31" data-nb-chars="184"><span class="idea" data-nb-ref-number="69" id="idea69" data-nb-words="31" data-nb-chars="184">To&nbsp;mě&nbsp;naplnilo velikým poklidem. Jako kdyby tohle tu&nbsp;až&nbsp;doposud scházelo. Teď do&nbsp;domu přibylo něco jako rodina, díky téhle okolnosti příbytek rodičů mi&nbsp;byl vždycky tak milý a&nbsp;příjemný.</span></p>
          <p class="chunk" data-nb-ref-number="70" data-nb-words="15" data-nb-chars="83"><span class="idea" data-nb-ref-number="70" id="idea70" data-nb-words="15" data-nb-chars="83">Jídlo bylo tak prosté, jak bývalo po&nbsp;celou dobu, kterou jsem trávil v&nbsp;Růžovém domě.</span></p>
          <p class="chunk" data-nb-ref-number="71" data-nb-words="15" data-nb-chars="83"><span class="idea" data-nb-ref-number="71" id="idea71" data-nb-words="15" data-nb-chars="83">Mluvilo se&nbsp;jasně a&nbsp;vážně a&nbsp;můj hostitel vedl debaty s&nbsp;otevřeností, vesele a&nbsp;klidně.</span></p>
          <p class="chunk" data-nb-ref-number="72" data-nb-words="132" data-nb-chars="784"><span class="idea" data-nb-ref-number="72" id="idea72" data-nb-words="132" data-nb-chars="784">Po&nbsp;jídle se&nbsp;objevil velký koš, ten přinesla do&nbsp;jídelny Arabela, Matyldina služka, která přišla s&nbsp;ženami, pak už&nbsp;jsem ji&nbsp;ale neviděl vycházet ven. Kromě koše přinesli i&nbsp;balík v&nbsp;šedivém papíře a&nbsp;zavázaný krásnými šňůrami, položili ho&nbsp;na&nbsp;dvě židle, které stály u&nbsp;stěny. V&nbsp;koši byly dary, jež lidem přivezla Matylda, ty&nbsp;se&nbsp;teď vybalovaly. Viděl jsem, že&nbsp;takovéhle rozdílení dárků tu&nbsp;je&nbsp;zvykem a&nbsp;určitě se&nbsp;odbývalo častěji. Přišla dovnitř čeleď a&nbsp;každý dostal něco vhodného, ať&nbsp;už&nbsp;černý šátek pro děvče anebo zástěru anebo látku na&nbsp;šaty, anebo pro muže stříbrné knoflíky na&nbsp;vestu nebo blyštivou přezku na&nbsp;kloboukovou stuhu nebo jemnou peněženku. Zahradník dostal cosi, co&nbsp;bylo zavinuto do&nbsp;velice jemných kovových blan. Měl jsem za&nbsp;to, že&nbsp;je&nbsp;to&nbsp;dojista nějaký vybraný druh šňupacího tabáku.</span></p>
          <p class="chunk" data-nb-ref-number="73" data-nb-words="29" data-nb-chars="182"><span class="idea" data-nb-ref-number="73" id="idea73" data-nb-words="29" data-nb-chars="182">Když se&nbsp;všechno rozdělilo, když už&nbsp;všichni natisíckrát poděkovali a&nbsp;brali se&nbsp;z&nbsp;pokoje, Matylda ukázala na&nbsp;balík, který stále ještě spočíval na&nbsp;židlích, řekla: „Gustave, pojď ke&nbsp;mně.“</span></p>
          <p class="chunk" data-nb-ref-number="74" data-nb-words="104" data-nb-chars="550"><span class="idea" data-nb-ref-number="74" id="idea74" data-nb-words="104" data-nb-chars="550">Mladík vstal, obešel stůl a&nbsp;pokročil k&nbsp;ní. Vzala ho&nbsp;přátelsky za&nbsp;ruku a&nbsp;řekla: „Co tu&nbsp;leží, je&nbsp;tvé. Už&nbsp;dlouho jsi mě&nbsp;o&nbsp;to prosil a&nbsp;já ti&nbsp;to&nbsp;musela dlouho odpírat, protože to&nbsp;pro tebe ještě nebylo. Jsou to&nbsp;díla Goethova. Patří teď tobě. Leccos z&nbsp;nich je&nbsp;pro zralejší věk, ba&nbsp;pro věk navýsost zralý. Neumíš si&nbsp;ještě vybrat, které z&nbsp;těchhle knih vezmeš do&nbsp;ruky a&nbsp;které si&nbsp;asi ušetříš na&nbsp;pozdější dobu. Pěstoun k&nbsp;dobrým skutkům, které ti&nbsp;prokázal, přidá ještě ten, že&nbsp;vybere za&nbsp;tebe, a&nbsp;ty ho&nbsp;v&nbsp;tomhletom poslechneš, tak jaks ho&nbsp;doposud vůbec poslouchal.“</span></p>
          <p class="chunk" data-nb-ref-number="75" data-nb-words="8" data-nb-chars="50"><span class="idea" data-nb-ref-number="75" id="idea75" data-nb-words="8" data-nb-chars="50">„Jistě, milá máti, to&nbsp;udělám, jistě,“ řekl Gustav.</span></p>
          <p class="chunk" data-nb-ref-number="76" data-nb-words="70" data-nb-chars="398"><span class="idea" data-nb-ref-number="76" id="idea76" data-nb-words="70" data-nb-chars="398">„Ty knihy nejsou nové a&nbsp;krásně vázané, jaks možná očekával,“ zahovořila zase. „Jsou to&nbsp;tytéž Goethovy knihy, které jsem leckterou noc i&nbsp;leckterý den četla s&nbsp;radostí i&nbsp;se zármutkem a&nbsp;které mi&nbsp;byly schopné dodávat často útěchu a&nbsp;klid. Dávám ti&nbsp;své Goethovy knihy. Myslela jsem, že&nbsp;by&nbsp;ti&nbsp;možná bylo milejší, kdyby ses v&nbsp;nich krom obsahu setkal i&nbsp;s&nbsp;matčinou rukou, nejenom s&nbsp;knihařovou a&nbsp;s&nbsp;tiskařovou.“</span></p>
          <p class="chunk" data-nb-ref-number="77" data-nb-words="63" data-nb-chars="345"><span class="idea" data-nb-ref-number="77" id="idea77" data-nb-words="63" data-nb-chars="345">„Ach matko, drahá matko, jsou mi&nbsp;milejší, daleko milejší,“ odpověděl jí&nbsp;Gustav, „já přece znám ty&nbsp;knihy, co&nbsp;jsou vázané v&nbsp;jemné hnědé kůži, co&nbsp;mají na&nbsp;hřbetech jemné zlaté zdobení a&nbsp;v&nbsp;něm se&nbsp;pyšní půvabnými písmeny, knihy, v&nbsp;nichž sis hodně často četla, jak jsem tě&nbsp;vídal, a&nbsp;proto také jsem tě&nbsp;už&nbsp;několikrát znovu a&nbsp;znovu o&nbsp;takové knihy prosil.“</span></p>
          <p class="chunk" data-nb-ref-number="78" data-nb-words="61" data-nb-chars="314"><span class="idea" data-nb-ref-number="78" id="idea78" data-nb-words="61" data-nb-chars="314">„Já si&nbsp;to&nbsp;myslela, že&nbsp;ti&nbsp;budou milejší,“ řekla paní, „a proto jsem ti&nbsp;je&nbsp;také dala. Ježto bych ale po&nbsp;zbytek života ještě pár slov od&nbsp;toho pozoruhodného člověka chtěla pochytit, koupím si&nbsp;ty&nbsp;knihy znovu, pro mě&nbsp;mají nové význam jako ty&nbsp;staré. Ty&nbsp;však si&nbsp;ty&nbsp;své vezmi a&nbsp;odnes na&nbsp;místo, které se&nbsp;ti&nbsp;na&nbsp;ně&nbsp;vyklidilo.“</span></p>
          <p class="chunk" data-nb-ref-number="79" data-nb-words="25" data-nb-chars="147"><span class="idea" data-nb-ref-number="79" id="idea79" data-nb-words="25" data-nb-chars="147">Gustav jí&nbsp;políbil ruku a&nbsp;z&nbsp;jakési nemotorné něžnosti jí&nbsp;položil ruku na&nbsp;rameno šatu. Ale neřekl slovo, poodešel ke&nbsp;knihám a&nbsp;začal rozvazovat šňůru.</span></p>
          <p class="chunk" data-nb-ref-number="80" data-nb-words="69" data-nb-chars="379"><span class="idea" data-nb-ref-number="80" id="idea80" data-nb-words="69" data-nb-chars="379">Když se&nbsp;mu&nbsp;to&nbsp;podařilo, když vyňal knihy z&nbsp;papírového obalu a&nbsp;v&nbsp;několika zalistoval, najednou s&nbsp;jednou v&nbsp;ruce přišel k&nbsp;nám a&nbsp;řekl: „Ale vidíš, máti, tady je&nbsp;nejedna řádka podškrtnutá jemnou tužkou, a&nbsp;stejnou tužkou s&nbsp;jemnou špicí někdo napsal něco na&nbsp;okraj, je&nbsp;to&nbsp;tvou rukou. Tohleto patří tobě, to&nbsp;v&nbsp;těch nově zakoupených knihách nebude, a&nbsp;já ti&nbsp;přece nemohu brát, co&nbsp;ti&nbsp;patří.“</span></p>
          <p class="chunk" data-nb-ref-number="81" data-nb-words="172" data-nb-chars="898"><span class="idea" data-nb-ref-number="81" id="idea81" data-nb-words="172" data-nb-chars="898">„Ale já&nbsp;ti&nbsp;to&nbsp;dávám,“ odpověděla mu, „já ti&nbsp;to&nbsp;dávám velmi ráda, když teď jsi ode mě&nbsp;daleko a&nbsp;v&nbsp;budoucnu nejspíš budeš ode mě&nbsp;ještě dál. Až&nbsp;si&nbsp;budeš číst v&nbsp;těch knihách, budeš nejspíš číst básníkovo srdce a&nbsp;srdce tvé matky, a&nbsp;to, i&nbsp;když hodnotou je&nbsp;hluboko pod básníkovým, má&nbsp;pro tebe neporovnatelnou výhodu, že&nbsp;je&nbsp;to&nbsp;srdce tvé matky. Až&nbsp;budu číst na&nbsp;místech, která jsem si&nbsp;podtrhala, pomyslím si, tady si&nbsp;vzpomene na&nbsp;matku, a&nbsp;až mi&nbsp;oči budou putovat po&nbsp;stránkách, na&nbsp;kterých jsem si&nbsp;napsala poznámky na&nbsp;okraj, budu mít v&nbsp;duchu před tebou tvůj pohled, který se&nbsp;tu&nbsp;bude dívat z&nbsp;toho, co&nbsp;je&nbsp;vytištěné, na&nbsp;to, co&nbsp;je&nbsp;tu&nbsp;napsané, a&nbsp;bude mít před sebou písmo té, která je&nbsp;tvá nejlepší přítelkyně na&nbsp;zemi. Tak budou ty&nbsp;knihy vždycky pouto mezi námi, ať&nbsp;už&nbsp;budeme kdekoliv. Tvá sestra Natálie je&nbsp;u&nbsp;mě, ta&nbsp;slyší, co&nbsp;říkám, častěji než ty, a&nbsp;já také často slyším její milý hlas a&nbsp;vidím její přívětivou tvář.“</span></p>
          <p class="chunk" data-nb-ref-number="82" data-nb-words="16" data-nb-chars="85"><span class="idea" data-nb-ref-number="82" id="idea82" data-nb-words="16" data-nb-chars="85">„Ne, ne, máti,“ řekl Gustav, „já si&nbsp;ty&nbsp;knihy vzít nemohu, to&nbsp;oloupím tebe i&nbsp;Natálii.“</span></p>
          <p class="chunk" data-nb-ref-number="83" data-nb-words="32" data-nb-chars="180"><span class="idea" data-nb-ref-number="83" id="idea83" data-nb-words="32" data-nb-chars="180">„Natálie dostane už&nbsp;něco jiného,“ odpověděla mu&nbsp;matka. „Že mě&nbsp;o&nbsp;nic neoloupíš, to&nbsp;jsem ti&nbsp;už&nbsp;vysvětlila, a&nbsp;abych ti&nbsp;tyhle knihy dala, bylo už&nbsp;delší dobu mým dobře uváženým přáním.“</span></p>
          <p class="chunk" data-nb-ref-number="84" data-nb-words="15" data-nb-chars="90"><span class="idea" data-nb-ref-number="84" id="idea84" data-nb-words="15" data-nb-chars="90">Když je&nbsp;všechny vybalil, zavolal jednoho sloužícího a&nbsp;řekl, ať&nbsp;je&nbsp;odnese do&nbsp;jeho příbytku.</span></p>
          <p class="chunk" data-nb-ref-number="85" data-nb-words="16" data-nb-chars="79"><span class="idea" data-nb-ref-number="85" id="idea85" data-nb-words="16" data-nb-chars="79">Po&nbsp;jídle jsme se&nbsp;měli rozejít a&nbsp;každý si&nbsp;bude dělat, co&nbsp;je&nbsp;podle jeho představ.</span></p>
          <p class="chunk" data-nb-ref-number="86" data-nb-words="130" data-nb-chars="702"><span class="idea" data-nb-ref-number="86" id="idea86" data-nb-words="130" data-nb-chars="702">Co&nbsp;se&nbsp;to&nbsp;odbývalo s&nbsp;knihami, nebyl jsem schopen podívat se&nbsp;Natálii do&nbsp;tváře, co&nbsp;se&nbsp;v&nbsp;ní asi tak odehrává a&nbsp;jak se&nbsp;jí&nbsp;to&nbsp;zračí v&nbsp;rysech. Jen jsem si&nbsp;volky nevolky pomyslel, že&nbsp;asi je&nbsp;nanejvýš nadšená tím, jak se&nbsp;její matka zachovala. Ale když jsme vstali do&nbsp;stolu, když jsme se&nbsp;každý mlčky pomodlil a&nbsp;navzájem jsme se&nbsp;sobě uklonili, přičemž jsem pohled upíral pořád pouze na&nbsp;svého starého hostitele a&nbsp;na onu ženu, a&nbsp;když jsme se&nbsp;teď chystali vyjít z&nbsp;místnosti, Natálie vzala za&nbsp;ruku Gustava a&nbsp;oba sourozenci se&nbsp;otočili, aby se&nbsp;vydali ke&nbsp;dveřím, odvážil jsem se&nbsp;zvednout pohled k&nbsp;zrcadlu, v&nbsp;němž ji&nbsp;dojista uvidím. Jenže neviděl jsem už&nbsp;nic, než jak se&nbsp;čtvero docela stejných černých očí v&nbsp;zrcadle otáčí.</span></p>
          <p class="chunk" data-nb-ref-number="87" data-nb-words="6" data-nb-chars="30"><span class="idea" data-nb-ref-number="87" id="idea87" data-nb-words="6" data-nb-chars="30">Všichni jsme vyšli ven z&nbsp;domu.</span></p>
          <p class="chunk" data-nb-ref-number="88" data-nb-words="9" data-nb-chars="53"><span class="idea" data-nb-ref-number="88" id="idea88" data-nb-words="9" data-nb-chars="53">Můj hostitel a&nbsp;paní se&nbsp;vydali do&nbsp;hostinské místnosti.</span></p>
          <p class="chunk" data-nb-ref-number="89" data-nb-words="74" data-nb-chars="377"><span class="idea" data-nb-ref-number="89" id="idea89" data-nb-words="74" data-nb-chars="377">Natálie a&nbsp;Gustav šli do&nbsp;zahrady, Gustav jí&nbsp;ukazoval to&nbsp;a&nbsp;ono, na&nbsp;čem mu&nbsp;upřímně záleželo anebo z&nbsp;čeho se&nbsp;radoval, a&nbsp;Natálie se&nbsp;jistě jako sestra zajímala o&nbsp;to, oč&nbsp;se&nbsp;snaží bratr, kterého má&nbsp;ráda, i&nbsp;když tomu, oč&nbsp;se&nbsp;snaží, zřejmě ne&nbsp;tak docela rozumí, a&nbsp;kdyby to&nbsp;záleželo pouze na&nbsp;ní, asi by&nbsp;se&nbsp;o&nbsp;nic takového nesnažila. Tak si&nbsp;počínala i&nbsp;Klotylda vůči mně v&nbsp;domě našich rodičů.</span></p>
          <p class="chunk" data-nb-ref-number="90" data-nb-words="83" data-nb-chars="460"><span class="idea" data-nb-ref-number="90" id="idea90" data-nb-words="83" data-nb-chars="460">Stál jsem u&nbsp;vchodu do&nbsp;domu a&nbsp;díval se&nbsp;za&nbsp;oběma sourozenci, dokud jsem je&nbsp;viděl. Jednou jsem je&nbsp;zahlédl, jak opatrně nahlížejí do&nbsp;jednoho křoví. Napadlo mě, že&nbsp;jí&nbsp;Gustav asi ukázal hnízdo a&nbsp;Natálie se&nbsp;zaujetím pohlíží na&nbsp;titěrnou opeřenou rodinku. Jindy stáli u&nbsp;květin a&nbsp;dívali se&nbsp;na&nbsp;ně. Posléze už&nbsp;jsem neviděl nic. Světlý sestřin šat zmizel mezi stromy a&nbsp;keři, některá zářivá místa byla ještě tu&nbsp;a&nbsp;tam zahlédnout, pak už&nbsp;nic. Nato jsem odešel do&nbsp;svých pokojů.</span></p>
          <p class="chunk" data-nb-ref-number="91" data-nb-words="62" data-nb-chars="374"><span class="idea" data-nb-ref-number="91" id="idea91" data-nb-words="62" data-nb-chars="374">Připadalo mně, jako kdybych to&nbsp;děvče určitě někde už&nbsp;viděl; ale protože jsem se&nbsp;dosud zabýval spíše neživými objekty nebo rostlinami než lidmi, neoplýval jsem nijakou zručností v&nbsp;posuzování lidí, neuměl jsem si&nbsp;rysy jejího obličeje nijak uspořádat, vtisknout si&nbsp;je&nbsp;do&nbsp;paměti a&nbsp;srovnat je; proto také jsem nedokázal přijít na&nbsp;kloub tomu, kde že&nbsp;jsem to&nbsp;snad Natálii už&nbsp;viděl.</span></p>
          <p class="chunk" data-nb-ref-number="92" data-nb-words="7" data-nb-chars="43"><span class="idea" data-nb-ref-number="92" id="idea92" data-nb-words="7" data-nb-chars="43">Pobyl jsem ve&nbsp;svém příbytku celé odpoledne.</span></p>
          <p class="chunk" data-nb-ref-number="93" data-nb-words="273" data-nb-chars="1573"><span class="idea" data-nb-ref-number="93" id="idea93" data-nb-words="273" data-nb-chars="1573">Když vedro toho dne, který byl naprosto jasný, trochu polevilo, požádali mě, abych šel s&nbsp;nimi na&nbsp;procházku. Na&nbsp;tu&nbsp;se&nbsp;vydal můj hostitel, Matylda, Natálie, Gustav a&nbsp;já. Prošli jsme kus zahrady. Můj hostitel, Matylda a&nbsp;já jsme utvořili skupinku, ti&nbsp;dva mě&nbsp;přibrali do&nbsp;debaty, a&nbsp;šli jsme vedle sebe, tam kde to&nbsp;šířka písčité cesty dovolovala. Druhou skupinku tvořili Natálie a&nbsp;Gustav a&nbsp;šli dosti kroků před námi. Naše debata se&nbsp;týkala zahrady a&nbsp;jejích rozličných částí, které se&nbsp;příjemně střídaly, takže pobývání v&nbsp;zahradě bylo blahodárné, týkala se&nbsp;domu a&nbsp;v&nbsp;něm nejedné okrasy, přešla na&nbsp;role, kde zase už&nbsp;byla úroda, která lidem znovu měla pomoci přestát další rok, a&nbsp;stočila se&nbsp;na&nbsp;kraj, v&nbsp;němž panovaly rozmanité dobré vztahy, a&nbsp;na jiný, kde by&nbsp;bylo zapotřebí leccos zlepšit. Díval jsem se&nbsp;za&nbsp;těmi dvěma postavami, které šly před námi. Gustav se&nbsp;mi&nbsp;dnes najednou zdál už&nbsp;naprosto dospělý. Viděl jsem ho, jak jde vedle sestry, a&nbsp;viděl jsem, že&nbsp;je&nbsp;větší než já. Tahle myšlenka se&nbsp;mi&nbsp;nejednou vnutila do&nbsp;mysli. Ale byl-li on&nbsp;větší, pak její postava byla jemnější a&nbsp;držení těla půvabnější. Gustav tak jako jeho pěstoun neměl nic na&nbsp;hlavě než spoustu svých hustých hnědých kučer, a&nbsp;když si&nbsp;Natálie sundala ten nevtíravě stínící slamák, který nosila tak jako její matka, a&nbsp;pověsila si&nbsp;ho&nbsp;přes ruku, její kučery prozrazovaly přesně touž barvu jako ty&nbsp;Gustavovy, a&nbsp;pokud sourozenci, kteří se&nbsp;zjevně měli velmi rádi, šli hodně blízko u&nbsp;sebe, vypadalo to&nbsp;zdálky, jako kdyby se&nbsp;člověk díval na&nbsp;jednu jedinou zářivou záplavu vlasů a&nbsp;jako kdyby se&nbsp;pod tím přívalem dělily jenom postavy.</span></p>
          <p class="chunk" data-nb-ref-number="94" data-nb-words="32" data-nb-chars="172"><span class="idea" data-nb-ref-number="94" id="idea94" data-nb-words="32" data-nb-chars="172">Prošli jsme ven u&nbsp;brány, která je&nbsp;obrácena k&nbsp;šafářově dvorci, nešli jsme však na&nbsp;dvorec, nýbrž velkým obloukem poli a&nbsp;pak kose po&nbsp;jižním svahu kopce jsme vyšli zase k&nbsp;domu.</span></p>
          <p class="chunk" data-nb-ref-number="95" data-nb-words="117" data-nb-chars="667"><span class="idea" data-nb-ref-number="95" id="idea95" data-nb-words="117" data-nb-chars="667">Ježto dny byly hodně dlouhé, ještě zářily večerní červánky, když jsme vstávali od&nbsp;večeře, která musela být pokaždé přesně ve&nbsp;stejný čas. Proto jsme dnes ještě po&nbsp;večeři šli do&nbsp;zahrady. Dali jsme se&nbsp;vzhůru k&nbsp;velké třešni. Tam jsme usedli na&nbsp;lavičku. Můj hostitel a&nbsp;Matylda seděli uprostřed tak, že&nbsp;tváře jim mířily dolů k&nbsp;zahradě. Vpravo od&nbsp;mého hostitele jsem seděl já, vpravo od&nbsp;matky seděli Natálie a&nbsp;Gustav. Povětří stále více temnělo, nad korunami stromů v&nbsp;zahradě, která teď mlčela, a&nbsp;nad střechou domu se&nbsp;rozléval bledý svit. Rozhovor byl veselý a&nbsp;poklidný a&nbsp;děti k&nbsp;nám často obracely tváře, aby se&nbsp;vmísily do&nbsp;rozhovoru a&nbsp;tu a&nbsp;tam samy pronesly nějaké to&nbsp;slovo.</span></p>
          <p class="chunk" data-nb-ref-number="96" data-nb-words="26" data-nb-chars="147"><span class="idea" data-nb-ref-number="96" id="idea96" data-nb-words="26" data-nb-chars="147">Když se&nbsp;už&nbsp;na&nbsp;obloze rozhořívaly jedna po&nbsp;druhé hvězdy a&nbsp;v&nbsp;hlubinách zahradních křovisek panovala úplná tma, odešli jsme do&nbsp;domu a&nbsp;do svých pokojů.</span></p>
          <p class="chunk" data-nb-ref-number="97" data-nb-words="152" data-nb-chars="862"><span class="idea" data-nb-ref-number="97" id="idea97" data-nb-words="152" data-nb-chars="862">Byl jsem hodně smutný. Odložil jsem na&nbsp;stůl slamák, svlékl jsem si&nbsp;kabát a&nbsp;jedním otevřeným oknem jsem se&nbsp;díval ven. Nebylo to&nbsp;dnes jako tehdy, když jsem poprvé v&nbsp;tomhle domě otevřeným oknem nad mřížovím s&nbsp;růžemi pohlížel do&nbsp;noci. Na&nbsp;obloze nebyly mraky, co&nbsp;jí&nbsp;táhnou do&nbsp;všech stran a&nbsp;dodávají jí&nbsp;tvaru, nad celou klenbou už&nbsp;plála prostá a&nbsp;poklidná hvězdná obloha. K&nbsp;mé nocležně nevzlínala žádná vůně růží, ježto byly pořád ještě v&nbsp;poupatech, okny vál dovnitř jen osamělý větřík, neživil jsem v&nbsp;sobě jako tenkrát touhu probádat povahu a&nbsp;ráz svého hostitele, tu&nbsp;jsem buď měl před sebou už&nbsp;rozluštěnou, anebo se&nbsp;rozluštit nedala. Jedině že&nbsp;obilí zase už&nbsp;se&nbsp;klidně a&nbsp;nepohnutě tyčilo za&nbsp;písčitým prostranstvím u&nbsp;růží; ale bylo jiného druhu a&nbsp;nedalo se&nbsp;čekat, že&nbsp;se&nbsp;v&nbsp;noci bude větrem pohybovat a&nbsp;ráno, až&nbsp;projasněné oči obrátím na&nbsp;krajinu, bude se&nbsp;přede mnou vlnit.</span></p>
          <p class="chunk" data-nb-ref-number="98" data-nb-words="59" data-nb-chars="326"><span class="idea" data-nb-ref-number="98" id="idea98" data-nb-words="59" data-nb-chars="326">Když už&nbsp;noc notně pokročila, odešel jsem od&nbsp;okna, a&nbsp;ačkoliv jsem byl zvyklý modlit se&nbsp;ke&nbsp;Stvořiteli večer co&nbsp;večer, než jsem ulehl k&nbsp;odpočinku, poklekl jsem teď u&nbsp;prostého stolku a&nbsp;vřele a&nbsp;horoucně jsem se&nbsp;pomodlil k&nbsp;bohu; všechno a&nbsp;cokoliv, zvláště svou existenci a&nbsp;svůj osud i&nbsp;osud svých blízkých jsem vkládal do&nbsp;jeho rukou.</span></p>
          <p class="chunk" data-nb-ref-number="99" data-nb-words="14" data-nb-chars="75"><span class="idea" data-nb-ref-number="99" id="idea99" data-nb-words="14" data-nb-chars="75">Pak jsem se&nbsp;odstrojil, uzamkl dveře u&nbsp;svých pokojů a&nbsp;uložil se&nbsp;k&nbsp;odpočinku.</span></p>
          <p class="chunk" data-nb-ref-number="100" data-nb-words="29" data-nb-chars="151"><span class="idea" data-nb-ref-number="100" id="idea100" data-nb-words="29" data-nb-chars="151">Když jsem užuž usínal, napadlo mě, že&nbsp;se&nbsp;nehodlám ptát na&nbsp;Matyldu a&nbsp;na všechno kolem ní, tak jako jsem se&nbsp;na&nbsp;nic takového neptal jí&nbsp;na&nbsp;svého hostitele.</span></p>
          <p class="chunk" data-nb-ref-number="101" data-nb-words="41" data-nb-chars="252"><span class="idea" data-nb-ref-number="101" id="idea101" data-nb-words="41" data-nb-chars="252">Probudil jsem se&nbsp;hodně časně; ale v&nbsp;souladu s&nbsp;roční dobou bylo už&nbsp;docela světlo, nad kopci se&nbsp;klenula modrá bezmračná obloha, obilí mně u&nbsp;nohou se&nbsp;vskutku nevinilo, stálo tu&nbsp;nepohnutě ve&nbsp;vycházejícím slunci, pokropené silně rosou jak ohnivými jiskrami.</span></p>
          <p class="chunk" data-nb-ref-number="102" data-nb-words="13" data-nb-chars="66"><span class="idea" data-nb-ref-number="102" id="idea102" data-nb-words="13" data-nb-chars="66">Oblékl jsem se, obrátil se&nbsp;myšlenkami k&nbsp;bohu a&nbsp;usedl ke&nbsp;své práci.</span></p>
          <p class="chunk" data-nb-ref-number="103" data-nb-words="92" data-nb-chars="538"><span class="idea" data-nb-ref-number="103" id="idea103" data-nb-words="92" data-nb-chars="538">Po&nbsp;nějaké době jsem okny, která jsem otevřel do&nbsp;rozvíjejícího se&nbsp;rána, zaslechl zvuk, jako by&nbsp;někdo otvíral okna na&nbsp;nejzazším konci domu směrem na&nbsp;východ. V&nbsp;tom místě v&nbsp;krásných komnatách zařízených po&nbsp;ženském způsobu bydlely dámy. Poodešel jsem k&nbsp;oknu, vyhlédl ven a&nbsp;vskutku jsem uviděl, že&nbsp;veškerá okna v&nbsp;oné části domu jsou dokořán. Po&nbsp;nějaké době, to&nbsp;už&nbsp;se&nbsp;schylovalo ke&nbsp;snídani, zaslechl jsem u&nbsp;dveří ženské kroky, jak se&nbsp;ubírají kolem k&nbsp;mramorovému schodišti. Poznal jsem i&nbsp;Gustavův hlas, i&nbsp;když byl tlumený, nejspíš aby mě&nbsp;nerušil.</span></p>
          <p class="chunk" data-nb-ref-number="104" data-nb-words="17" data-nb-chars="101"><span class="idea" data-nb-ref-number="104" id="idea104" data-nb-words="17" data-nb-chars="101">Po&nbsp;krátké chvilce jsem i&nbsp;já sešel po&nbsp;mramorovém schodišti kolem mramorové sochy Múzy dolů do&nbsp;jídelny.</span></p>
          <p class="chunk" data-nb-ref-number="105" data-nb-words="13" data-nb-chars="78"><span class="idea" data-nb-ref-number="105" id="idea105" data-nb-words="13" data-nb-chars="78">Den uběhl přibližně tak jako ten minulý, a&nbsp;tak jich uplynulo postupně několik.</span></p>
          <p class="chunk" data-nb-ref-number="106" data-nb-words="367" data-nb-chars="2109"><span class="idea" data-nb-ref-number="106" id="idea106" data-nb-words="367" data-nb-chars="2109">Řád domu příjezd žen téměř vůbec nenarušil, jen že&nbsp;se&nbsp;musela učinit taková opatření, jaká si&nbsp;žádá pozornost vůči ženám. Gustavovy vzdělávací a&nbsp;vyučovací hodiny se&nbsp;zachovávaly tak jako dříve, a&nbsp;stejně tak se&nbsp;můj hostitel zabýval tím co&nbsp;vždycky. Matylda se&nbsp;po&nbsp;žensku podílela na&nbsp;vedení domácnosti. Dohlížela na&nbsp;všechno, co&nbsp;se&nbsp;týkalo jejího syna, a&nbsp;na to, co&nbsp;mělo co&nbsp;dělat s&nbsp;domácí pohodou starého muže. Nezřídka ji&nbsp;zahlédli v&nbsp;kuchyni, jak se&nbsp;pohybuje mezi děvečkami a&nbsp;podílí se&nbsp;na&nbsp;pracích, které se&nbsp;tu&nbsp;odbývaly. Ráda si&nbsp;zašla do&nbsp;spíže, do&nbsp;sklepa a&nbsp;na další místa, která byla důležitá. Starala se&nbsp;o&nbsp;věci, které patřily k&nbsp;povinnostem sloužících, pokud se&nbsp;týkaly jídla anebo bytu anebo šatů a&nbsp;lůžek. Urovnávala plátno, šaty a&nbsp;jiné věci starého pána a&nbsp;svého syna a&nbsp;zařizovala, aby se&nbsp;opravilo to&nbsp;a&nbsp;ono, kde něco takového bylo nezbytné. Mezi jiným nejednou za&nbsp;den zašla na&nbsp;písčité prostranství u&nbsp;domu a&nbsp;téměř zasmušile se&nbsp;dívala na&nbsp;růže, které rostly u&nbsp;domovní zdi. Natálie trávila hodně času s&nbsp;Gustavem. Sourozenci se&nbsp;dojista měli kromobyčejně rádi. Gustav jí&nbsp;ukázal všechny své knihy zejména ty, které nově přibyly k&nbsp;těm stávajícím, vysvětloval jí, co&nbsp;se&nbsp;teď učí, a&nbsp;snažil se&nbsp;ji&nbsp;do&nbsp;všeho zasvětit, i&nbsp;když to&nbsp;a&nbsp;ono už&nbsp;třeba věděla a&nbsp;už dříve prošla touž cestou. Tak jak to&nbsp;okolnosti umožňovaly, toulali se&nbsp;po&nbsp;zahradě a&nbsp;kochali se&nbsp;vším životem, který tu&nbsp;kypěl, a&nbsp;radovali se&nbsp;navzájem ze&nbsp;života, který kypěl v&nbsp;tom druhém, který však nevnímali jako cosi odděleného. Čas, který měli všichni jen pro sebe, trávívali jsme často společně. Chodili jsme do&nbsp;zahrady anebo jsme seděli pod některým stinným stromem anebo se&nbsp;procházeli anebo byli na&nbsp;šafářském dvorci. Nebyl jsem schopen mísit se&nbsp;do&nbsp;všech debat, tak jak jsem to&nbsp;dělal, když jsem byl sám se&nbsp;svým hostitelem, a&nbsp;i když se&nbsp;mnou Matylda rozmlouvala hodně přátelsky, téměř vždy jsem mlčel ještě déle. Růže už&nbsp;začínaly víc a&nbsp;víc pučet, hodně jich už&nbsp;mezitím rozkvetlo, a&nbsp;hodinu co&nbsp;hodinu své něžné kalichy otvíraly nové a&nbsp;nové. Velmi často jsme chodili ven a&nbsp;pohlíželi na&nbsp;tu&nbsp;okrasu a&nbsp;leckdy se&nbsp;musel donést žebřík, aby se&nbsp;odstranilo, co&nbsp;vadilo anebo co&nbsp;nebylo dokonalé.</span></p>
          <p class="chunk" data-nb-ref-number="107" data-nb-words="56" data-nb-chars="310"><span class="idea" data-nb-ref-number="107" id="idea107" data-nb-words="56" data-nb-chars="310">Poledne byla milá a&nbsp;příjemná. I&nbsp;to, že&nbsp;Matylda a&nbsp;Natálie byly tak hezky a&nbsp;tak příhodně oblečené, i&nbsp;když jednoduše, jak jsem na&nbsp;to&nbsp;byl zvyklý u&nbsp;své matky a&nbsp;u&nbsp;sestry, dodávalo jídlu jistý lesk, jaký jsem dříve postrádal. Závěsy byly pokaždé zatažené před přímým sluncem, a&nbsp;v&nbsp;místnosti bylo lomené a&nbsp;jemné světlo.</span></p>
          <p class="chunk" data-nb-ref-number="108" data-nb-words="127" data-nb-chars="785"><span class="idea" data-nb-ref-number="108" id="idea108" data-nb-words="127" data-nb-chars="785">Večery po&nbsp;večeři jsme jako vždy trávili pod širým nebem, ježto bývalo pořád ještě krásně. Většinou jsme sedávali nahoře u&nbsp;velké třešně, na&nbsp;místě k&nbsp;večernímu posezení zdaleka nejkrásnějším, i&nbsp;když kohokoliv navýsost uspokojovalo i&nbsp;v&nbsp;kteroukoliv jinou dobu, kdy vedro nebylo tak velké. Můj hostitel zapřádal rozhovory jasně a&nbsp;klidně a&nbsp;Matylda mu&nbsp;dokázala stejně odpovídat. Debatovali spolu tak mírně a&nbsp;rozumně, že&nbsp;k&nbsp;sobě přitahovali kdekoho, že&nbsp;jsem jim vždy zaujatě naslouchal, a&nbsp;i když se&nbsp;třeba týkaly i&nbsp;věcí obvyklých, měl jsem za&nbsp;to, že&nbsp;slyším cosi nového a&nbsp;naléhavého. Staroch pak ženu, ať&nbsp;zářily hvězdy, anebo svítil srpek měsíce, který se&nbsp;teď vznášel ve&nbsp;večerních červáncích stále zřetelněji, dovedl přes kopec dolů do&nbsp;domu a&nbsp;štíhlé postavy dětí se&nbsp;ubíraly kolem temných křovisek.</span></p>
          <p class="chunk" data-nb-ref-number="109" data-nb-words="50" data-nb-chars="287"><span class="idea" data-nb-ref-number="109" id="idea109" data-nb-words="50" data-nb-chars="287">To&nbsp;všechno bylo tak prosté, jasné a&nbsp;přirozené, až&nbsp;se&nbsp;mi&nbsp;vždycky zdálo, že&nbsp;snad ti&nbsp;dva jsou manželé a&nbsp;majitelé téhle usedlosti, Gustav a&nbsp;Natálie jsou jejich děti a&nbsp;já jsem přítel, který za&nbsp;nimi přijel do&nbsp;tohohle odlehlého koutu světa, kde hodlají trávit zbytek života, nenápadně a&nbsp;klidně.</span></p>
          <p class="chunk" data-nb-ref-number="110" data-nb-words="187" data-nb-chars="1166"><span class="idea" data-nb-ref-number="110" id="idea110" data-nb-words="187" data-nb-chars="1166">Jednoho dne se&nbsp;v&nbsp;jídelně odbývala slavnostní hostina. Pozván byl Eustach, pak domovník, starý zahradník se&nbsp;svou ženou, správce šafářova dvora a&nbsp;hospodyně Kateřina. Namísto Kateřiny musel vládnout kuchyni někdo jiný. Jak jsem z&nbsp;toho všeho vyvodil, kdykoliv tu&nbsp;byla Matylda, určitě bylo zvykem konat takovou hostinu; lidé se&nbsp;do&nbsp;té&nbsp;záležitosti vpravili docela přirozeně a&nbsp;debaty se&nbsp;odbývaly s&nbsp;navyklostí takovou, že&nbsp;to&nbsp;svědčilo o&nbsp;značném cviku. Matylda uměla debatéry podnítit, aby řekli něco, co&nbsp;je&nbsp;patřičné, a&nbsp;co jim tak dodalo sebedůvěru a&nbsp;zpříjemnilo účast na&nbsp;hostině. Eustachovi se&nbsp;ovšem dostalo výsady, že&nbsp;u&nbsp;něho se&nbsp;to&nbsp;nepovažovalo za&nbsp;nutné, mluvil tedy také méně a&nbsp;jen obecnými výrazy o&nbsp;obecných věcech. Byl si&nbsp;vědom toho, že&nbsp;se&nbsp;počítá k&nbsp;vyšší společnosti, a&nbsp;já to&nbsp;považoval za&nbsp;cosi zcela přirozeného, protože jsem ho&nbsp;hlouběji poznal, ovšem ostatní nepostřehli, že&nbsp;se&nbsp;jim dostalo povýšení na&nbsp;vznešenější úroveň. Zahradník a&nbsp;jeho žena ve&nbsp;svých bílých čisťounkých šatech byli rozmilou dvojicí staroušků, kterou i&nbsp;ostatní obdařovali úctou. V&nbsp;jídle byl poněkud větší výběr než obvykle, muži dostali k&nbsp;pití dobré horské víno, ženám se&nbsp;podával sladký nápoj k&nbsp;moučníku.</span></p>
          <p class="chunk" data-nb-ref-number="111" data-nb-words="299" data-nb-chars="1792"><span class="idea" data-nb-ref-number="111" id="idea111" data-nb-words="299" data-nb-chars="1792">Ježto se&nbsp;růže rozvíjely víc a&nbsp;víc, postavily se&nbsp;jednou do&nbsp;polokruhu na&nbsp;písčité prostranství u&nbsp;domu židle a&nbsp;křesla, tak aby otevřenou stranou půlkruh mířil k&nbsp;domu, a&nbsp;doprostřed postavili dlouhý stůl. Usedli jsme, zavolali zahradníka Šimona, přišel Eustach a&nbsp;z&nbsp;lidí a&nbsp;ze zahradních dělníků mohl přijít, kdo chtěl. Také toho využili. Růže byly podrobeny notně důkladnému posouzení. Všichni si&nbsp;pokládali otázku, které že&nbsp;jsou nejkrásnější anebo které se&nbsp;víc líbí tomu a&nbsp;onomu. Lidé se&nbsp;vyslovovali všelijak a&nbsp;každý se&nbsp;snažil svůj názor zdůvodnit. Na&nbsp;stole ležely tiskoviny a&nbsp;vyobrazení a&nbsp;k&nbsp;těm se&nbsp;člověk uchyloval, arci nedaly mu&nbsp;vždy za&nbsp;pravdu. Kdosi vznesl dotaz, jestli by&nbsp;se&nbsp;neměly některé stromky přemístit, tak aby se&nbsp;dosáhlo krásnější směsi barev. Obecný názor vyzněl tak, že&nbsp;by&nbsp;se&nbsp;to&nbsp;dělat nemělo, mohlo by&nbsp;to&nbsp;stromkům ublížit, a&nbsp;až více vyrostou, mohly by&nbsp;dokonce uhynout; upřílišněně pečlivá sestava barev prozrazuje úmysl a&nbsp;vadí účinku; nejpříjemněji působí přece jenom ta&nbsp;jakási půvabná náhodnost. Rozhodlo se&nbsp;tedy, že&nbsp;se&nbsp;stromy nechají tam, kde jsou. Hovořilo se&nbsp;teď o&nbsp;kvalitě rozličných stromků, posuzovala se&nbsp;jejich výtečnost o&nbsp;sobě, nebraly se&nbsp;v&nbsp;úvahu květy, a&nbsp;často žádali o&nbsp;informaci zahradníka. Stran zdraví rostlin a&nbsp;péče o&nbsp;ně nemohl nikdo vyslovit jedinou výtku, letos byly tak výtečné, jak výtečné byly rok co&nbsp;rok. Na&nbsp;stůl se&nbsp;teď nosilo občerstvení a&nbsp;umisťovalo se&nbsp;nádobí a&nbsp;příbory, tak jak je&nbsp;to&nbsp;třeba k&nbsp;odpolední svačině. Z&nbsp;toho, co&nbsp;říkala Matylda, bylo mi&nbsp;zřejmé, že&nbsp;naprosto důvěrně zná veškeré růže, které tu&nbsp;rostou, a&nbsp;že postřehne i&nbsp;nejmenší změny, které se&nbsp;tu&nbsp;za&nbsp;rok udály. Určitě má&nbsp;mezi těmi květy své zamilované, ale bylo znát, že&nbsp;svou náklonnost věnuje vysokou měrou všem. Z&nbsp;tohohle všeho jsem zase mohl vyvozovat, jakou důležitost mají tyhle květy pro tenhle dům.</span></p>
          <p class="chunk" data-nb-ref-number="112" data-nb-words="103" data-nb-chars="630"><span class="idea" data-nb-ref-number="112" id="idea112" data-nb-words="103" data-nb-chars="630">K&nbsp;večeru toho dne přibyla do&nbsp;Růžového domu návštěva. Byl to&nbsp;muž, který měl poblíž významnou usedlost, tu&nbsp;sám obhospodařoval, ačkoli v&nbsp;zimě vždy dost dlouho pobýval ve&nbsp;městě. Přijela s&nbsp;ním jeho choť a&nbsp;dvě dcery. Vraceli se&nbsp;z&nbsp;jedné návštěvy, kterou vykonali ve&nbsp;vzdálenější končině tohohle kraje, a&nbsp;vyjeli sem k&nbsp;domu, aby se&nbsp;podívali, jestli už&nbsp;kvetou růže, a&nbsp;aby obdivovali tu&nbsp;tak obvyklou nádheru. Zamýšleli pokračovat večer v&nbsp;cestě, ovšem protože čas už&nbsp;povážlivě pokročil, naléhal můj hostitel, aby přenocovali u&nbsp;něho v&nbsp;domě; posléze jeho přání vyhověli. Koně a&nbsp;kočár dopravili na&nbsp;šafářův dvorec, pocestným ukázali jejich pokoje.</span></p>
          <p class="chunk" data-nb-ref-number="113" data-nb-words="65" data-nb-chars="353"><span class="idea" data-nb-ref-number="113" id="idea113" data-nb-words="65" data-nb-chars="353">Zase z&nbsp;nich však velice záhy vyšli, odebrali se&nbsp;na&nbsp;písčité prostranství u&nbsp;domu a&nbsp;znovu se&nbsp;rozběhla přehlídka růží. Ještě tu&nbsp;byly nějaké židle, co&nbsp;je&nbsp;předtím sem vynesli, i&nbsp;když stůl už&nbsp;odklidili. Matka usedla na&nbsp;jednu z&nbsp;nich a&nbsp;přiměla Matyldu, aby si&nbsp;k&nbsp;ní přisedla. Dívky se&nbsp;procházely kolem růží a&nbsp;mluvilo se&nbsp;a&nbsp;mluvilo o&nbsp;těch květinách a&nbsp;obdivovaly se.</span></p>
          <p class="chunk" data-nb-ref-number="114" data-nb-words="19" data-nb-chars="101"><span class="idea" data-nb-ref-number="114" id="idea114" data-nb-words="19" data-nb-chars="101">Před večeří se&nbsp;ještě jednou prošlo po&nbsp;zahradě a&nbsp;po části polí, pak se&nbsp;všichni vydali do&nbsp;svých pokojů.</span></p>
          <p class="chunk" data-nb-ref-number="115" data-nb-words="133" data-nb-chars="806"><span class="idea" data-nb-ref-number="115" id="idea115" data-nb-words="133" data-nb-chars="806">Když nastal čas k&nbsp;večernímu jídlu, sešli se&nbsp;všichni opět v&nbsp;jídelně. Neznámý a&nbsp;jeho společnice se&nbsp;převlékly, muž přišel dokonce v&nbsp;černém fraku, ženy měly obleky, jaké se&nbsp;nosí ve&nbsp;městě na&nbsp;neobřadné, leč přátelské návštěvy. My&nbsp;byli ve&nbsp;svých obvyklých šatech. Ale právě díky oblekům neznámých, jimž se&nbsp;věcně nedalo nic vytknout, což jsem mohl dobře posoudit, protože jsem takové odění vídal často na&nbsp;matce a&nbsp;na sestře a&nbsp;také slýchal často soudy o&nbsp;něm, neustupovaly naše šaty nijak do&nbsp;stínu, naopak byly oblekům neznámých příchozích spíše na&nbsp;škodu. Ty&nbsp;našňořené hávy mi&nbsp;připadaly až&nbsp;nápadně nepřirozené, ty&nbsp;naše naopak jednoduché a&nbsp;účelné. Budilo to&nbsp;dojem, jako kdyby Matylda, Natálie, můj starý hostitel a&nbsp;i Gustav byli významní lidé, kdežto tamti jen jednotlivci z&nbsp;velkého davu, takoví, co&nbsp;se&nbsp;najdou kdekoliv.</span></p>
          <p class="chunk" data-nb-ref-number="116" data-nb-words="297" data-nb-chars="1754"><span class="idea" data-nb-ref-number="116" id="idea116" data-nb-words="297" data-nb-chars="1754">Celou večeři i&nbsp;poté, co&nbsp;jsme ještě nějakou chvíli pobyli v&nbsp;jídelně, studoval jsem také krásu dívek. Starší z&nbsp;obou dcer neznámé ženy&nbsp;– alespoň mně připadala starší z&nbsp;obou&nbsp;– se&nbsp;jmenovala Julie. Měla hnědé vlasy jako Natálie. Byla jich spousta a&nbsp;měla je&nbsp;krásně upravené kolem čela. Oči měla hnědé, velké a&nbsp;hleděly mírně. Líce byly jemné a&nbsp;souměrné a&nbsp;ústa navýsost něžná a&nbsp;vlídná. Její postava se&nbsp;vedle růží a&nbsp;na procházce jevila štíhlá a&nbsp;ušlechtilá a&nbsp;její pohyby přirozené a&nbsp;důstojné. Celou její bytost prolínal veliký a&nbsp;uchvacující půvab. Mladší, ta&nbsp;se&nbsp;jmenovala Apolonie, měla rovněž hnědé vlasy, ale světlejší než sestra. Byly neméně bohaté a&nbsp;možná upravené ještě krásněji. Jasně a&nbsp;zřetelně se&nbsp;z&nbsp;nich vylupovalo čelo a&nbsp;zpod něho hleděly dvě modré oči, ne&nbsp;tak velké jako hnědé sestřiny, ale ještě prostší, přívětivější a&nbsp;věrnější. Ty&nbsp;oči jako kdyby pocházely od&nbsp;otce, ten měl také modré, kdežto matčiny byly hnědé. Líce a&nbsp;ústa vypadaly ještě jemnější než u&nbsp;sestry a&nbsp;postava téměř nepatrně menší. Jestliže se&nbsp;jinak nejevila tak půvabná jako její sestra, byla srdečnější a&nbsp;líbeznější. Přátelé ve&nbsp;městě by&nbsp;řekli, že&nbsp;to&nbsp;jsou dvě úchvatné bytosti, a&nbsp;také byly. Natálie&nbsp;– nevím, jestli její krása byla neskonale větší, anebo to&nbsp;v&nbsp;ní působila nějaká jiná bytost&nbsp;– nedokázal jsem však téhle bytosti ani v&nbsp;nejmenším přijít na&nbsp;kloub, protože se&nbsp;mnou promlouvala velice málo, nedokázal jsem posoudit, jak chodí a&nbsp;jak se&nbsp;pohybuje, ježto jsem se&nbsp;neodvážil dívat se&nbsp;na&nbsp;ni&nbsp;tak, jak se&nbsp;člověk dívá na&nbsp;kresbu&nbsp;–, ale byla vedle těch dvou dívek daleko vyšší, byla pravdivá, zřejmá a&nbsp;sličná, tak že&nbsp;jakékoliv porovnávání selhávalo. Pokud je&nbsp;pravda, že&nbsp;dívky dokážou okouzlovat, pak tyhle dvě sestry okouzlovaly; ale kolem Natálie se&nbsp;všude prostíralo cosi jako hluboké štěstí.</span></p>
          <p class="chunk" data-nb-ref-number="117" data-nb-words="22" data-nb-chars="115"><span class="idea" data-nb-ref-number="117" id="idea117" data-nb-words="22" data-nb-chars="115">Matylda a&nbsp;můj hostitel zřejmě tuhle rodinu měli velice rádi a&nbsp;vážili si&nbsp;jí; o&nbsp;tom svědčilo, jak se&nbsp;vůči ní&nbsp;chovali.</span></p>
          <p class="chunk" data-nb-ref-number="118" data-nb-words="177" data-nb-chars="1115"><span class="idea" data-nb-ref-number="118" id="idea118" data-nb-words="177" data-nb-chars="1115">Matce oněch dvou dívek bylo asi tak čtyřicet. Měla v&nbsp;sobě pořád veškerou svěžest a&nbsp;zdraví krásné ženy, byla postavy poněkud plnější, než aby mohla být modelem ke&nbsp;kreslení, tak jak si&nbsp;člověk u&nbsp;kreseb zhusta představuje krásnou ženu. Jak mluvila a&nbsp;jak se&nbsp;chovala, to&nbsp;ukazovalo, že&nbsp;ve&nbsp;světě patří do&nbsp;takřečených vznešenějších společenských kruhů. Otec zřejmě byl člověk učený, jaký v&nbsp;sobě spojuje chování vybranějších vrstev ve&nbsp;městě, prostotu zkušeností a&nbsp;laskavost rolníka, na&nbsp;nějž má&nbsp;jemný vliv příroda. Rád jsem naslouchal, když mluvil. Matylda vypadala výrazně starší než matka dvou dívek, vypadalo to, že&nbsp;kdysi bývala jako Natálie, teď však byla přímo symbolem poklidu a&nbsp;řekl bych odpuštění. Nevím, proč mě&nbsp;v&nbsp;těch dnech už&nbsp;několikrát napadl tenhle výraz. Mluvila o&nbsp;věcech, které přivezli příchozí, věci své však nikdy nezmínila. Mluvila prostě, nedala se&nbsp;ovládat věcmi a&nbsp;nechtěla nijak bezvýhradně nad věcmi vládnout. Můj hostitel se&nbsp;připojil k&nbsp;názorům majitele sousedního statku a&nbsp;promlouval tím svým osobitým způsobem, jasně, přičemž ale byl tak zdvořilý, že&nbsp;ponechal na&nbsp;hostovi, aby si&nbsp;on&nbsp;volil témata debaty.</span></p>
          <p class="chunk" data-nb-ref-number="119" data-nb-words="21" data-nb-chars="113"><span class="idea" data-nb-ref-number="119" id="idea119" data-nb-words="21" data-nb-chars="113">Tak tu&nbsp;seděly ty&nbsp;dva různé lidské houfky u&nbsp;téhož stolu a&nbsp;chodily po&nbsp;témž pokoji; vskutku dva různé lidské houfky.</span></p>
          <p class="chunk" data-nb-ref-number="120" data-nb-words="32" data-nb-chars="171"><span class="idea" data-nb-ref-number="120" id="idea120" data-nb-words="32" data-nb-chars="171">Že&nbsp;hostitelovi sousedé vyjeli sem nahoru právě v&nbsp;době, kdy kvetly růže, z&nbsp;toho jsem poznal, že&nbsp;nejenom vědí o&nbsp;jeho zálibě v&nbsp;těchhle květech, ale že&nbsp;se&nbsp;na&nbsp;ní&nbsp;také podílejí.</span></p>
          <p class="chunk" data-nb-ref-number="121" data-nb-words="29" data-nb-chars="170"><span class="idea" data-nb-ref-number="121" id="idea121" data-nb-words="29" data-nb-chars="170">Po&nbsp;jídle už&nbsp;se&nbsp;nekonala procházka, jak tomu bylo v&nbsp;těchhle dnech, ale všichni zůstali pospolu, debatovali a&nbsp;později, než bylo v&nbsp;tomhle domě zvykem, odebrali se&nbsp;ke&nbsp;spánku.</span></p>
          <p class="chunk" data-nb-ref-number="122" data-nb-words="38" data-nb-chars="215"><span class="idea" data-nb-ref-number="122" id="idea122" data-nb-words="38" data-nb-chars="215">Druhý den ráno se&nbsp;snídalo v&nbsp;zahradě, a&nbsp;poté co&nbsp;jsme ještě nějakou dobu pobyli ve&nbsp;skleníku, hosté odjeli, když vyslovili několikrát prosbu, aby se&nbsp;hodně brzy hostitelé zastavili u&nbsp;nich na&nbsp;statku, a&nbsp;to se&nbsp;jim slíbilo.</span></p>
          <p class="chunk" data-nb-ref-number="123" data-nb-words="354" data-nb-chars="2063"><span class="idea" data-nb-ref-number="123" id="idea123" data-nb-words="354" data-nb-chars="2063">Po&nbsp;téhle přestávce čas v&nbsp;Růžovém domě plynul tak, jak ubíhal od&nbsp;doby, kdy přijely ženy. Čas, který měl každý pro sebe, trávili jsme zas častěji všichni spolu. Nezřídka mě&nbsp;v&nbsp;těch časech výslovně zvali mezi sebe. Natálie měla i&nbsp;své učební hodiny a&nbsp;ty svědomitě do­držovala. Gustav mi&nbsp;říkal, že&nbsp;se&nbsp;teď sestra učí španělsky a&nbsp;že si&nbsp;sem přivezla španělské knihy. Já&nbsp;místnost, kterou mi&nbsp;vyhradili v&nbsp;takzvaném Kamenném domě, využil a&nbsp;umístil jsem do&nbsp;ní&nbsp;nejednu ze&nbsp;svých věcí. Gustav už&nbsp;si&nbsp;četl v&nbsp;Goethových knihách. Jeho pěstoun mu&nbsp;vybral Heřmana a&nbsp;Dorotu a&nbsp;řekl mu, ať&nbsp;si&nbsp;dílo přečte tak důkladně a&nbsp;pečlivě, aby pochopil každičký verš, a&nbsp;kde mu&nbsp;bude něco nesrozumitelné, ať&nbsp;se&nbsp;na&nbsp;to&nbsp;místo zeptá. Bylo pro mne dojemné, že&nbsp;ty&nbsp;knihy všechny nakladli ke&nbsp;Gustavovi do&nbsp;pokoje a&nbsp;že mají k&nbsp;němu důvěru, že&nbsp;nebude číst jinou než tu, kterou mu&nbsp;určí pěstoun. Často jsem k&nbsp;němu chodil, a&nbsp;kdybych podle toho, jak jsem už&nbsp;poznal jeho povahu, nebyl věděl, že&nbsp;svůj slib dodrží, byl bych se&nbsp;za&nbsp;svých návštěv přesvědčoval, jestli tomu tak je. Matylda a&nbsp;Natálie často byly u&nbsp;toho, když můj hostitel na&nbsp;krmovišti rozsypával zrní, a&nbsp;nezřídka, když jsem se&nbsp;ráno vracel z&nbsp;obchůzky zahradou, viděl jsem, že&nbsp;při krmení v&nbsp;rohové místnosti, kde na&nbsp;oknech byla umístěna krmicí prkénka, koná krásná ručka, a&nbsp;poznal jsem, že&nbsp;je&nbsp;Natáliina. Několikrát jsme zašli ke&nbsp;hnízdům, kde se&nbsp;ještě sedělo na&nbsp;vejcích anebo byla mláďata. Většinou však hnízda už&nbsp;byla prázdná, a&nbsp;potomstvo už&nbsp;sídlilo ve&nbsp;větvích stromů. Často jsme pobývali v&nbsp;truhlárně, mluvili s&nbsp;lidmi, prohlíželi si&nbsp;pokroky v&nbsp;díle a&nbsp;debatovali o&nbsp;nich. Dokonce jsme zašli i&nbsp;za sousedy a&nbsp;obhlíželi si&nbsp;jejich hospodaření. Když jsme byli v&nbsp;domě, pobývali jsme v&nbsp;hostitelově pracovně, trochu se&nbsp;četlo anebo se&nbsp;v&nbsp;přírodozpytné místnosti konal nějaký na&nbsp;ducha náročný pokus anebo jsme byli v&nbsp;obrazárně anebo v&nbsp;síni s&nbsp;mramory. Můj hostitel často musel pokoušet svůj um&nbsp;a&nbsp;předpovídat počasí. Vždycky když tu&nbsp;pronesl nějakou předpověď, splnila se. Často však takovou předpověď odepřel, protože, jak prohlašoval, indikace mu&nbsp;nejsou dost jasné a&nbsp;srozumitelné.</span></p>
          <p class="chunk" data-nb-ref-number="124" data-nb-words="107" data-nb-chars="636"><span class="idea" data-nb-ref-number="124" id="idea124" data-nb-words="107" data-nb-chars="636">Tu&nbsp;a&nbsp;tam jsme byli i&nbsp;v&nbsp;ženských pokojích. Tam jsme zašli, pokud nás ženy pozvaly. Malý poslední pokojík s&nbsp;tapetovými dvířky patřil zvláště Matyldě. Říkal jsem mu&nbsp;Růžový pokoj, a&nbsp;to jméno se&nbsp;mu&nbsp;ze&nbsp;žertu ponechalo. Působilo to&nbsp;na&nbsp;mne půvabně, když jsem viděl, jak láskyplně a&nbsp;jak spanile zařídili ten pokoj pro tu&nbsp;starou ženu. V&nbsp;tom pokoji něžných barev bledě červené, bělošedé, zelené, slabě fialkově modré a&nbsp;zlaté vládl souladný poklid. Do&nbsp;něho nahlížela krajina s&nbsp;líbeznými tvary velehor. Matylda ráda sedávala na&nbsp;svérázné židli u&nbsp;okna a&nbsp;vyhlížela ven tou svou sličnou tváří, jejíž podobu můj hostitel jednou přirovnal k&nbsp;vadnoucí růži.</span></p>
          <p class="chunk" data-nb-ref-number="125" data-nb-words="230" data-nb-chars="1327"><span class="idea" data-nb-ref-number="125" id="idea125" data-nb-words="230" data-nb-chars="1327">V&nbsp;pokojích občas Natálie cosi předčítala, to&nbsp;když si&nbsp;to&nbsp;vyžádal můj hostitel. Jinak se&nbsp;promlouvalo. Na&nbsp;jejím stole jsem viděl ležet krásně uspořádané písemnosti a&nbsp;vedle nich knihy. Nedokázal jsem se&nbsp;přimět, abych se&nbsp;podíval i&nbsp;jen na&nbsp;názvy těch knih, natož abych některou vzal do&nbsp;ruky a&nbsp;nahlédl do&nbsp;ní. To&nbsp;nedělal ani nikdo jiný. U&nbsp;okna stál zahalený rám, na&nbsp;němž se&nbsp;možná cosi hotovilo; ale Natálie nic z&nbsp;toho neukázala. Gustav, zřejmě z&nbsp;náklonnosti vůči mně, aby mě&nbsp;potěšil krásnými věcmi, které vytvářela jeho sestra, několikrát ji&nbsp;o&nbsp;to požádal. Ale Natálie to&nbsp;pokaždé prostými slovy odmítla. Jednou v&nbsp;noci, když jsem měl otevřená okna, zaslechl jsem tóny citery. Znal jsem tenhle nástroj z&nbsp;hor nadmíru dobře, na&nbsp;svých putováních jsem velmi často viděl, jak na&nbsp;něj hrají rozličné ruce, a&nbsp;snažil jsem se&nbsp;vycvičit si&nbsp;sluch na&nbsp;jeho zvuk a&nbsp;odlišnosti. Přikročil jsem k&nbsp;oknu a&nbsp;poslouchal. Byl to&nbsp;citery dvě, ve&nbsp;východním křídle domu hrály střídavě spolu a&nbsp;jedna oproti druhé. Kdo má&nbsp;cvik v&nbsp;poslechu těchto zvuků, ten hned postřehne, zda se&nbsp;hraje na&nbsp;touž citeru, anebo na&nbsp;rozličné, a&nbsp;zda hrají tytéž ruce, anebo rozličné. V&nbsp;komnatách žen jsem později viděl ležet dvě citery. Ale když jsme byli v&nbsp;pokojích, nikdo na&nbsp;ně&nbsp;nezahrál. Můj hostitel to&nbsp;nevyžadoval, já&nbsp;tak jako tak ne, a&nbsp;v&nbsp;téhle věci i&nbsp;Gustav zachovával stálou zdrženlivost.</span></p>
          <p class="chunk" data-nb-ref-number="126" data-nb-words="286" data-nb-chars="1690"><span class="idea" data-nb-ref-number="126" id="idea126" data-nb-words="286" data-nb-chars="1690">Mezitím zvolna nadešel čas, kdy se&nbsp;růže rozvily do&nbsp;překrásného květu. Povětří bylo velice příznivé. Několik lehkých deštíků, které můj hostitel předpověděl, bylo růžím na&nbsp;prospěch daleko více, než by&nbsp;to&nbsp;dokázalo nepřestajně krásné počasí. Ochlazovaly vzduch příliš rozpálený na&nbsp;příjemně mírnou teplotu a&nbsp;listy, květy i&nbsp;stvoly omývaly daleko čistěji od&nbsp;prachu, který se&nbsp;i&nbsp;ve velkých vzdálenostech od&nbsp;silnice a&nbsp;v&nbsp;místech uprostřed polí po&nbsp;dlouho trvajícím krásném počasí usazuje na&nbsp;střechách, na&nbsp;zdech, na&nbsp;plotech, na&nbsp;listech a&nbsp;na stoncích, než to&nbsp;dokážou postřiky, které můj hostitel několikrát pouštěl na&nbsp;růže za&nbsp;pomoci zařízení pod střechou. Pod tou navýsost jasnou, krásnou a&nbsp;hlubokou modří oblohy se&nbsp;jednoho dne tyčily tisíce květů, jako kdyby nezaostal jediný pupen a&nbsp;všechny se&nbsp;rozpukly. Barvami od&nbsp;nejčistší bílé k&nbsp;bílé se&nbsp;žlutavým odstínem, ke&nbsp;žluté, bledě červené, ohnivě růžové, purpurové, fialkově červené, černočervené táhly se&nbsp;do&nbsp;šíra a&nbsp;do dáli, a&nbsp;když se&nbsp;na&nbsp;ně&nbsp;člověk celý vzrušený díval, byl v&nbsp;pokušení dát za&nbsp;pravdu dávným národům, které růže uctívaly málem jako bohy a&nbsp;při svých radovánkách a&nbsp;slavnostech se&nbsp;těmito květy věnčily. Den co&nbsp;den se&nbsp;jednotlivě i&nbsp;pospolu chodilo k&nbsp;mříži s&nbsp;růžemi a&nbsp;pozorovaly se&nbsp;pokroky, tu&nbsp;a&nbsp;tam se&nbsp;zašlo v&nbsp;zahradě i&nbsp;na jiná místa a&nbsp;k&nbsp;záhonům s&nbsp;růžemi; jen toho dne všichni jednomyslně prohlásili, teď že&nbsp;kvetou nejkrásněji, hezčí že&nbsp;to&nbsp;být už&nbsp;nemůže, od&nbsp;nynějška že&nbsp;už&nbsp;začnou květy dojista ustupovat. To&nbsp;se&nbsp;sice říkalo už&nbsp;o&nbsp;několik dnů dříve; teď však se&nbsp;mělo za&nbsp;to, že&nbsp;už&nbsp;to&nbsp;omyl nebude, teď že&nbsp;už&nbsp;se&nbsp;dospělo k&nbsp;vrcholu. Pokud jsem se&nbsp;dokázal upamatovat na&nbsp;minulý rok, kdy jsem tyhle květiny rovněž zastihl v&nbsp;květu, byly teď krásnější než tehdy.</span></p>
          <p class="chunk" data-nb-ref-number="127" data-nb-words="108" data-nb-chars="638"><span class="idea" data-nb-ref-number="127" id="idea127" data-nb-words="108" data-nb-chars="638">Znovu a&nbsp;znovu přicházely návštěvy, aby se&nbsp;podívaly na&nbsp;růže. U&nbsp;sousedů bylo známo, jak se&nbsp;tyhle květiny mají tady rády, jaká účelná péče se&nbsp;jim věnuje, a&nbsp;přicházel sem leckdo, kdo se&nbsp;chtěl vskutku pokochat neobyčejným výsledkem takového pěstění, a&nbsp;další, kteří majiteli chtěli prokázat nějakou tu&nbsp;vlídnost, a&nbsp;zase další, kteří nevěděli nic lepšího než napodobovat, co&nbsp;činí jejich okolí. Všichni tihleti se&nbsp;dali od&nbsp;sebe navzájem docela snadno odlišit. Můj hostitel si&nbsp;vůči nim počínal tak mile a&nbsp;citlivě, že&nbsp;bych něco takového u&nbsp;něho ani nebyl tušil, a&nbsp;tuhle jeho vlastnost jsem u&nbsp;něho objevil věru teprve teď, kdy jsem ho&nbsp;viděl mezi lidmi.</span></p>
          <p class="chunk" data-nb-ref-number="128" data-nb-words="153" data-nb-chars="907"><span class="idea" data-nb-ref-number="128" id="idea128" data-nb-words="153" data-nb-chars="907">V&nbsp;rozmanitou dobu přicházeli i&nbsp;sedláci a&nbsp;prosili, aby si&nbsp;mohli růže prohlédnout. Předvedly se&nbsp;jim nejenom růže, ale i&nbsp;všechno ostatní v&nbsp;domě a&nbsp;v&nbsp;zahradě, co&nbsp;si&nbsp;přáli vidět, zvláště pak šafářův dvorec, pokud jej neznali anebo poslední změny v&nbsp;něm byly pro ně&nbsp;nové. Jednoho dne přišel i&nbsp;rákosecký farář, kterého jsem potkal v&nbsp;Růžovém domě, když jsem tu&nbsp;byl posledně. Kreslil si&nbsp;některé růže do&nbsp;sešitu, který si&nbsp;přinesl, a&nbsp;používal dokonce vodové barvy, aby vypodobnil i&nbsp;barvy květů tak věrně, jak to&nbsp;jen bylo možné. Kresba však neměla být nějakým uměleckým vyobrazením, farář si&nbsp;jenom chtěl zapamatovat takové květy a&nbsp;zachovat si&nbsp;dojem z&nbsp;nich, protože ten druh si&nbsp;hodlal zasadit u&nbsp;sebe v&nbsp;zahradě. Už&nbsp;dlouho totiž panoval mezi mým hostitelem a&nbsp;farářem vztah takový, že&nbsp;hostitel dával faráři rostliny, jimiž si&nbsp;ten hodlal šňořit svou zahradu, kterou dílem nově zakládal kolem fary, dílem už&nbsp;stávající zvětšoval.</span></p>
          <p class="chunk" data-nb-ref-number="129" data-nb-words="192" data-nb-chars="1139"><span class="idea" data-nb-ref-number="129" id="idea129" data-nb-words="192" data-nb-chars="1139">Ze&nbsp;všech nejvíc však zřejmě milovala růže Matylda. Ona vůbec květiny jistě velice milovala; na&nbsp;květinových stolcích v&nbsp;jejích pokojích totiž vždycky byly ty&nbsp;nejkrásnější a&nbsp;nejčerstvější ze&nbsp;zahrady, také bývala na&nbsp;stole, na&nbsp;kterém jsme jedli, pospolu skupina květináčů s&nbsp;květinami. Ulomené anebo uříznuté a&nbsp;ponořené do&nbsp;vody nesměly v&nbsp;tomhle domě být žádné květiny, ledaže by&nbsp;byly uvadlé, takže se&nbsp;musely odstranit. Růžím pak Matylda věnovala většinu pozornosti. Nejen že&nbsp;chodila na&nbsp;zahradu za&nbsp;těmi, které tam rostly jako keříky, stromky a&nbsp;skupinky, a&nbsp;starala se&nbsp;o&nbsp;ně, pečovala o&nbsp;ně a&nbsp;hýčkala je, ale jak jsem si&nbsp;všiml už&nbsp;dříve, chodila i&nbsp;docela sama k&nbsp;těm, co&nbsp;kvetly u&nbsp;zdi domu. Často u&nbsp;nich dlouho stála a&nbsp;dívala se&nbsp;na&nbsp;ně. Občas si&nbsp;přinesla i&nbsp;stoličku, stoupla si&nbsp;na&nbsp;ni&nbsp;a&nbsp;upravovala cosi ve&nbsp;větvích. Buď odebrala uvadlý list, který unikl pohledu ostatních, anebo napřímila květ, který se&nbsp;nemohl zplna rozvinout, anebo sebrala nějakého broučka anebo rozhrnula větévky, které rostly příliš hustě a&nbsp;v&nbsp;chuchvalcích u&nbsp;sebe. Tu&nbsp;a&nbsp;tam zůstala stát na&nbsp;stoličce, svěsila ruku a&nbsp;jakoby v&nbsp;zamyšlení hleděla na&nbsp;rostliny, co&nbsp;se&nbsp;jí&nbsp;prostíraly před očima.</span></p>
          <p class="chunk" data-nb-ref-number="130" data-nb-words="37" data-nb-chars="233"><span class="idea" data-nb-ref-number="130" id="idea130" data-nb-words="37" data-nb-chars="233">Skutečně den, který leckdo prohlásil za&nbsp;nejkrásnější z&nbsp;těch, kdy kvetou růže, takovým byl. Od&nbsp;té&nbsp;chvíle květy začaly ustupovat, začaly vadnout, takže se&nbsp;musely častěji používat žebříky a&nbsp;nůžky, aby se&nbsp;odstranily ty, které už&nbsp;hyzdily.</span></p>
          <p class="chunk" data-nb-ref-number="131" data-nb-words="70" data-nb-chars="391"><span class="idea" data-nb-ref-number="131" id="idea131" data-nb-words="70" data-nb-chars="391">Do&nbsp;Růžového domu zavítali i&nbsp;dva neznámí pocestní a&nbsp;zdrželi se&nbsp;tu&nbsp;přes noc a&nbsp;část příštího dopoledne. Prohlédli si&nbsp;zahradu, pole a&nbsp;šafářův dvorec. Můj hostitel je&nbsp;nezavedl k&nbsp;sobě do&nbsp;pokojů ani do&nbsp;truhlárny a&nbsp;z&nbsp;toho jsem vyvodil pro mne milý postřeh, že&nbsp;když jsem já&nbsp;poprvé přišel do&nbsp;domu, obdařil mě&nbsp;výsadou, které se&nbsp;každému nedostalo, že&nbsp;jsem tedy nemohl u&nbsp;něho nenalézt něco jako zalíbení.</span></p>
          <p class="chunk" data-nb-ref-number="132" data-nb-words="85" data-nb-chars="500"><span class="idea" data-nb-ref-number="132" id="idea132" data-nb-words="85" data-nb-chars="500">Když u&nbsp;růží končila doba květu, přibyl do&nbsp;domu Eustachův bratr Roland. Ježto pobyl v&nbsp;domě několik dnů, měl jsem možnost si&nbsp;ho&nbsp;bedlivěji prohlédnout. Ještě neměl bratrovo vzdělání ani jeho pohyb­livost; ale nejspíš měl víc síly a&nbsp;ta slibovala, že&nbsp;jeho snažení nebude bez účinku a&nbsp;úspěchu. Nápadné mi&nbsp;bylo, že&nbsp;nejednou své tmavé oči upíral na&nbsp;Natálii déle, než bylo podle mne vhodné. Přinesl si&nbsp;řadu kreseb a&nbsp;hodlal zajít do&nbsp;jedné ještě odlehlejší části kraje, pak se&nbsp;vrátit a&nbsp;dokonale všechno utřídit.</span></p>
          <p class="chunk" data-nb-ref-number="133" data-nb-words="679" data-nb-chars="4078"><span class="idea" data-nb-ref-number="133" id="idea133" data-nb-words="679" data-nb-chars="4078">Než Matylda a&nbsp;Natálie odjely z&nbsp;Růžového domu, ještě musely, tak jak to&nbsp;slíbily, zajít na&nbsp;sousedův statek, který se&nbsp;jmenoval Jenský dům a&nbsp;lidé mu&nbsp;nezřídka říkali Jenský dvůr. Poslali tam a&nbsp;řekli, který den ženy hodlají přijet; souhlasilo se. Ráno toho dne se&nbsp;hnědáci, s&nbsp;nimiž Matylda přijela a&nbsp;které nechala na&nbsp;tu&nbsp;dobu na&nbsp;šafářově dvoře, za­přáhli do&nbsp;kočáru, který ženy předtím přivezl, a&nbsp;Matylda a&nbsp;Natálie do&nbsp;něho usedly. Můj hostitel, Gustav a&nbsp;já, protože jsem měl na&nbsp;zvláštní přání tuhle návštěvu na&nbsp;oplátku vykonat se&nbsp;všemi ostatními, nasedli jsme do&nbsp;jiného kočáru, do&nbsp;něhož byli zapřaženi dva hostitelovi překrásní šediví grošáci. Rychlou jízdou jsme za&nbsp;necelou hodinu dorazili na&nbsp;místo určení. Jenský dům je&nbsp;zámek, nebo vlastně tu&nbsp;jsou zámky dva, a&nbsp;ty obklopuje ještě několik dalších budov. Starý zámek býval kdysi opevněn. Šedé kulaté věže zbudované z&nbsp;velkých čtverhranných kamenů ještě stojí, stejně tak mezi věžemi šedá hradba vystavěná z&nbsp;týchž kamenů. Jedno i&nbsp;druhé se&nbsp;však nahoře začíná rozpadat. Za&nbsp;věžemi a&nbsp;za zdmi se&nbsp;tyčí starý neobydlený, rovněž šedivý dům, zdánlivě neporušený; ale z&nbsp;oken zatlučených prkny sálá dolů prázdnota a&nbsp;nehostinnost. Před těmihle výtvory dávnověku stojí nový bílý dům, který se&nbsp;svými zelenými okenicemi a&nbsp;s&nbsp;červenou taškovou střechou vypadá velice vábně. Když člověk přijíždí z&nbsp;dálky, má&nbsp;za&nbsp;to, že&nbsp;dům bezprostředně přiléhá ke&nbsp;starému zámku, který ční nad ním. Pokud ovšem je&nbsp;člověk přímo v&nbsp;domě a&nbsp;vyjde za&nbsp;něj, vidí, že&nbsp;staré hradby jsou ještě dost daleko za&nbsp;domem, že&nbsp;stojí na&nbsp;skále a&nbsp;že jsou od&nbsp;nového domu odděleny širokým příkopem, na&nbsp;němž vyrůstá les ovocných stromů. Ani se&nbsp;pro ne­obvyklou rozměrnost starého zámku zdálky nedá odhadnout, že&nbsp;nový dům je&nbsp;značně velký. Jakmile se&nbsp;v&nbsp;něm však člověk octne, pozná, že&nbsp;dům je&nbsp;hodně rozsáhlý a&nbsp;nejen se&nbsp;do&nbsp;něho vměstná celá rodina, ale ani dost velkému počtu hostů v&nbsp;něm nebude nijak těsno. Slýchal jsem jméno zámku dost často, ale zámek sám jsem dosud neviděl. Leží natolik stranou obvyklých cest a&nbsp;natolik ho&nbsp;zakrývá velký kopec, že&nbsp;pocestní, kteří touhle končinou obvykle putují k&nbsp;horám, nemohou jej zahlédnout. Když jsme se&nbsp;k&nbsp;němu blížili, objevilo se&nbsp;postupně několik stavení. Nejdřív jsme dojeli k&nbsp;hospodářským budovám anebo k&nbsp;takzvanému šafářství. Hospodářské budovy, tak jak to&nbsp;je&nbsp;zvykem u&nbsp;mnoha usedlostí v&nbsp;našem kraji, byly dost daleko od&nbsp;obytného domu a&nbsp;tvořily vlastní skupinu stavení. Odtud cesta vedla dost dlouhou alejí prastarých velkých lip až&nbsp;k&nbsp;novému domu. Alej je&nbsp;zlomkem té, která kdysi vedla nahoru k&nbsp;padacímu mostu starého zámku; náhle končila, a&nbsp;zbytek cesty k&nbsp;domu jsme jeli po&nbsp;krásném zeleném trávníku, který šňořily jednotlivé kopečky květin. Ten byl bělavě šedý a&nbsp;měl na&nbsp;sobě sloupovité pruhy a&nbsp;vlysy U&nbsp;všech oken, pokud otevřené okenice umožňovaly takový pohled, bylo vidět uvnitř těžké závěsy. Když kočár se&nbsp;ženami zastavil pod zastřešeným vchodem, pán z&nbsp;Jenského domu už&nbsp;i&nbsp;s&nbsp;manželkou a&nbsp;dcerami stál na&nbsp;konci schodiště, aby hosty uvítal. Všichni byli oblečeni s&nbsp;vkusem a&nbsp;i služebnictvo, které stálo za&nbsp;nimi, bylo ve&nbsp;slavnostním. Pán pomohl ženám z&nbsp;kočáru, a&nbsp;když jsme zatím vystoupili i&nbsp;my a&nbsp;přišli k&nbsp;němu, uvítala nás celá rodina a&nbsp;vedli nás po&nbsp;schodech nahoru. Dovedli nás do&nbsp;velkého přijímacího pokoje a&nbsp;vybídli nás, ať&nbsp;se&nbsp;posadíme. Matylda a&nbsp;Natálie měly na&nbsp;sobě sice šaty slavnostnější, než jaké nosily v&nbsp;Růžovém domě, ale jakkoliv ušlechtilá byla látka, nebyly na&nbsp;nich přesto žádné zbytečné ozdoby, anebo dokonce jejich přemíra. Můj hostitel, Gustav a&nbsp;já jsme byli oblečeni, tak jak to&nbsp;bývá při venkovských návštěvách. Uvelebili jsme se&nbsp;na&nbsp;skvostných polštářích, které byly všude rozložené. Na&nbsp;stole, na&nbsp;kterém byl prostřen krásný přehoz, bylo rozmanité občerst­vení. Další stoly, které stály v&nbsp;pokoji, prostřené nebyly. Nábytek byl z&nbsp;mahagonu a&nbsp;zřejmě pocházel z&nbsp;přední dílny ve&nbsp;městě. Stejně tak zrcadla, lustry a&nbsp;ostatní věci v&nbsp;pokoji. V&nbsp;jednom rohu stál velice krásný klavír. První rozhovory se&nbsp;týkaly obvyklých věcí, jak se&nbsp;kdo má, co&nbsp;počasí, jak se&nbsp;daří porostům na&nbsp;polích a&nbsp;v&nbsp;zahradě. Muži si&nbsp;navzájem říkali „sousede“, ženy si&nbsp;neříkaly nijak.</span></p>
          <p class="chunk" data-nb-ref-number="134" data-nb-words="82" data-nb-chars="495"><span class="idea" data-nb-ref-number="134" id="idea134" data-nb-words="82" data-nb-chars="495">Když jsme si&nbsp;vzali trochu z&nbsp;pokrmů, co&nbsp;tu&nbsp;byly, vstali jsme a&nbsp;prošli pokoje. Byla jich tu&nbsp;řada, okna valnou většinou hleděla k&nbsp;polední straně do&nbsp;krajiny. Všechny místnosti byly velice krásně zařízené v&nbsp;novém stylu, zvláště hojný byl palisandrový nábytek v&nbsp;ženině přijímacím pokoji, v&nbsp;něm tak jako v&nbsp;pracovně dívek stály opět klavíry. Pán domu prováděl po&nbsp;domovních prostorách zvláště mne, protože já&nbsp;jsem je&nbsp;doposud neznal. Ostatní společnost zašla nám občas v&nbsp;patách do&nbsp;jedné anebo druhé jizby.</span></p>
          <p class="chunk" data-nb-ref-number="135" data-nb-words="72" data-nb-chars="477"><span class="idea" data-nb-ref-number="135" id="idea135" data-nb-words="72" data-nb-chars="477">Z&nbsp;pokojů se&nbsp;šlo do&nbsp;zahrady. Ta&nbsp;byla taková jako hodně zachovalých a&nbsp;krásných zahrad poblíž města. Krásné pískem vysypané pěšiny, zelené zastřižené trávníky s&nbsp;trsy květin, skupinky okrasných i&nbsp;lesních křovin, skleník s&nbsp;kaméliemi, s&nbsp;pěnišníky, s&nbsp;azalkami, s&nbsp;vřesy, s&nbsp;pantoflíčky a&nbsp;s&nbsp;leckterými novoholandskými rostlinami, posléze lavičky na&nbsp;odpočinek a&nbsp;stoly na&nbsp;příhodných stinných místech. Ovocná zahrada jako účelové zařízení byla ne&nbsp;u&nbsp;obytného domu, nýbrž za&nbsp;šafářovým dvorem.</span></p>
          <p class="chunk" data-nb-ref-number="136" data-nb-words="74" data-nb-chars="419"><span class="idea" data-nb-ref-number="136" id="idea136" data-nb-words="74" data-nb-chars="419">Ze&nbsp;zahrady, tak jak to&nbsp;u&nbsp;návštěv na&nbsp;venkově bývá, šli jsme do&nbsp;šafářství. Prošli jsme řadami hladkého skotu, většinou s&nbsp;bílými čely, podívali jsme se&nbsp;na&nbsp;ovce, na&nbsp;koně, na&nbsp;drůbež, na&nbsp;komoru na&nbsp;mléko, na&nbsp;sýrárnu, na&nbsp;pivovar a&nbsp;na podobné věci. Za&nbsp;stodolami jsme zahlédli zeleninovou zahradu a&nbsp;hodně rozlehlou ovocnou zahradu. Odtud jsme šli na&nbsp;dobře obdělaná pole a&nbsp;na luka. V&nbsp;dálce mi&nbsp;ukázali les, který patří k&nbsp;usedlosti.</span></p>
          <p class="chunk" data-nb-ref-number="137" data-nb-words="149" data-nb-chars="932"><span class="idea" data-nb-ref-number="137" id="idea137" data-nb-words="149" data-nb-chars="932">Když jsme ukončili tu&nbsp;dost důležitou procházku, zavedli nás do&nbsp;velké jídelny v&nbsp;přízemí, kde bylo prostřeno k&nbsp;obědu. Podávaly se&nbsp;prosté, ale vybrané pokrmy, obsluhovali nás sloužící, kteří stáli za&nbsp;našimi židlemi. Jestliže se&nbsp;rodina Jenských, už&nbsp;když byli v&nbsp;Růžovém domě, projevovala jako někdo, kdo patří mezi vzdělance, pak když nás přijímali ve&nbsp;vlastním domě, bylo tomu zase tak. Jak otec a&nbsp;matka, tak i&nbsp;dívky byly vtělená prostota, poklid a&nbsp;skromnost. Rozhovory se&nbsp;točily kolem mnoha témat, nedraly se&nbsp;jednostranně do&nbsp;jednoho určitého směru, byly uměřené a&nbsp;ladily s&nbsp;tím, co&nbsp;zajímalo přítomné. Čas po&nbsp;obědě jsme zčásti trávili v&nbsp;pokojích prvního poschodí. Muzicírovalo se, hrálo se&nbsp;na&nbsp;klavír a&nbsp;zpívalo se. Nejdřív zahrála něco matka, pak dívky každá zvlášť, pak obě společně. Každá z&nbsp;dívek zazpívala jednu píseň. Natálie seděla na&nbsp;hedvábných polštářích a&nbsp;pozorně naslouchala. Když ji&nbsp;však požádali, aby také zazpívala, odmítla to.</span></p>
          <p class="chunk" data-nb-ref-number="138" data-nb-words="9" data-nb-chars="50"><span class="idea" data-nb-ref-number="138" id="idea138" data-nb-words="9" data-nb-chars="50">K&nbsp;večeru jsme zase odjeli zpátky do&nbsp;Růžového domu.</span></p>
          <p class="chunk" data-nb-ref-number="139" data-nb-words="46" data-nb-chars="253"><span class="idea" data-nb-ref-number="139" id="idea139" data-nb-words="46" data-nb-chars="253">Když Gustav vyskočil z&nbsp;našeho kočáru, když můj hostitel a&nbsp;já jsme vystoupili a&nbsp;já uviděl štíhlou Natáliinu postavu, jak se&nbsp;ubírá k&nbsp;mramorovému schodišti, na&nbsp;chvíli jsem se&nbsp;zastavil, a&nbsp;pak i&nbsp;já jsem odešel do&nbsp;svých pokojů, a&nbsp;zůstal jsem tam až&nbsp;do&nbsp;večeře.</span></p>
          <p class="chunk" data-nb-ref-number="140" data-nb-words="15" data-nb-chars="73"><span class="idea" data-nb-ref-number="140" id="idea140" data-nb-words="15" data-nb-chars="73">Ta&nbsp;byla jako obvykle, ale po&nbsp;ní&nbsp;už&nbsp;jsme se&nbsp;ten den na&nbsp;procházku nevydali.</span></p>
          <p class="chunk" data-nb-ref-number="141" data-nb-words="68" data-nb-chars="386"><span class="idea" data-nb-ref-number="141" id="idea141" data-nb-words="68" data-nb-chars="386">Šel jsem do&nbsp;ložnice, otevřel jsem okna, ta&nbsp;byla vzdor horkému počasí celý den zavřená, to&nbsp;že&nbsp;jsem byl pryč, a&nbsp;vyklonil jsem se&nbsp;ven. Hvězdy už&nbsp;pomalu začínaly zářit, povětří bylo mírné a&nbsp;klidné, a&nbsp;vzlínaly ke&nbsp;mně rozmanité vůně růží. Zabředl jsem do&nbsp;hlubokého přemítání. Připadal jsem si&nbsp;jako ve&nbsp;snu, ticho noci a&nbsp;vůně růží upomínaly na&nbsp;minulé věci; dnes ovšem bylo všechno docela jinak.</span></p>
          <p class="chunk" data-nb-ref-number="142" data-nb-words="58" data-nb-chars="331"><span class="idea" data-nb-ref-number="142" id="idea142" data-nb-words="58" data-nb-chars="331">Poté co&nbsp;jsme byli v&nbsp;Jenském dvoře, nastalo několik upršených dnů, a&nbsp;když ty&nbsp;skončily a&nbsp;zase ustoupily slunečnímu svitu, přiblížila se&nbsp;i&nbsp;doba, kdy Matylda a&nbsp;Natálie měly odjet z&nbsp;Růžového domu. Už&nbsp;se&nbsp;leccos sbalilo, mezi jinými, jak jsem viděl, i&nbsp;obě citery, ty&nbsp;se&nbsp;zasunuly do&nbsp;sametových zásuvek a&nbsp;tak se&nbsp;vložily do&nbsp;kožených pouzder.</span></p>
          <p class="chunk" data-nb-ref-number="143" data-nb-words="5" data-nb-chars="32"><span class="idea" data-nb-ref-number="143" id="idea143" data-nb-words="5" data-nb-chars="32">Konečně se&nbsp;stanovil den odjezdu.</span></p>
          <p class="chunk" data-nb-ref-number="144" data-nb-words="30" data-nb-chars="173"><span class="idea" data-nb-ref-number="144" id="idea144" data-nb-words="30" data-nb-chars="173">V&nbsp;předvečer se&nbsp;to&nbsp;nejhlavnější, co&nbsp;se&nbsp;mělo vzít s&nbsp;sebou, naložilo do&nbsp;kočáru, a&nbsp;ženy se&nbsp;odpoledne na&nbsp;několika místech loučily; se&nbsp;zahradníky, v&nbsp;truhlárně a&nbsp;v&nbsp;šafářově dvorci.</span></p>
          <p class="chunk" data-nb-ref-number="145" data-nb-words="23" data-nb-chars="147"><span class="idea" data-nb-ref-number="145" id="idea145" data-nb-words="23" data-nb-chars="147">Druhý den ráno přišly na&nbsp;snídani v&nbsp;cestovním, a&nbsp;Arabela, Matyl­dina služka, věci, které byly potřeba do&nbsp;poslední chvíle, zatím nakládala do&nbsp;kočáru.</span></p>
          <p class="chunk" data-nb-ref-number="146" data-nb-words="25" data-nb-chars="155"><span class="idea" data-nb-ref-number="146" id="idea146" data-nb-words="25" data-nb-chars="155">Po&nbsp;snídani, když ženy už&nbsp;měly na&nbsp;hlavách cestovní klobouky, řekla Matylda mému hostiteli: „Děkuju ti, Gustave, žij blaze a&nbsp;přijeď brzy do&nbsp;Hvězdného dvora.“</span></p>
          <p class="chunk" data-nb-ref-number="147" data-nb-words="6" data-nb-chars="41"><span class="idea" data-nb-ref-number="147" id="idea147" data-nb-words="6" data-nb-chars="41">„Žije blaze, Matyldo,“ řekl můj hostitel.</span></p>
          <p class="chunk" data-nb-ref-number="148" data-nb-words="16" data-nb-chars="85"><span class="idea" data-nb-ref-number="148" id="idea148" data-nb-words="16" data-nb-chars="85">Ti&nbsp;dva staří lidé se&nbsp;znovu políbili na&nbsp;rty, tak jak to&nbsp;udělali, když Matylda přijela.</span></p>
          <p class="chunk" data-nb-ref-number="149" data-nb-words="8" data-nb-chars="52"><span class="idea" data-nb-ref-number="149" id="idea149" data-nb-words="8" data-nb-chars="52">„Žij blaze, Natálie,“ řekl pak můj hostitel děvčeti.</span></p>
          <p class="chunk" data-nb-ref-number="150" data-nb-words="10" data-nb-chars="64"><span class="idea" data-nb-ref-number="150" id="idea150" data-nb-words="10" data-nb-chars="64">Dívka odpověděla jen tiše slovy: „Děkuju za&nbsp;všechnu tu&nbsp;dobrotu.“</span></p>
          <p class="chunk" data-nb-ref-number="151" data-nb-words="11" data-nb-chars="66"><span class="idea" data-nb-ref-number="151" id="idea151" data-nb-words="11" data-nb-chars="66">Matylda řekla chlapci: „Buď poslušný a&nbsp;ber si&nbsp;z&nbsp;pěstouna příklad.“</span></p>
          <p class="chunk" data-nb-ref-number="152" data-nb-words="4" data-nb-chars="24"><span class="idea" data-nb-ref-number="152" id="idea152" data-nb-words="4" data-nb-chars="24">Chlapec jí&nbsp;políbil ruku.</span></p>
          <p class="chunk" data-nb-ref-number="153" data-nb-words="70" data-nb-chars="387"><span class="idea" data-nb-ref-number="153" id="idea153" data-nb-words="70" data-nb-chars="387">Pak se&nbsp;otočila ke&nbsp;mně a&nbsp;řekla: „Mějte dík za&nbsp;ty&nbsp;přátelské chvíle, které jste nám věnoval v&nbsp;tomhle domě. Majitel vám asi poděkuje za&nbsp;vaši návštěvu. Buďte i&nbsp;nadále na&nbsp;mého chlapce laskavý, jak jste byl dosud, a&nbsp;kéž vám jeho příchylnost není na&nbsp;obtíž. Pokud vám to&nbsp;vaše věda dovolí, buďte z&nbsp;tohohle domu mezi těmi, kdo přijedou do&nbsp;Hvězdného dvora. Zavítáte-li k&nbsp;nám, budete nad jiné vítán.“</span></p>
          <p class="chunk" data-nb-ref-number="154" data-nb-words="48" data-nb-chars="280"><span class="idea" data-nb-ref-number="154" id="idea154" data-nb-words="48" data-nb-chars="280">„Ten dík musím opětovat, za&nbsp;všechnu tu&nbsp;laskavost, které se&nbsp;mi&nbsp;od&nbsp;vás a&nbsp;od majitele domu dostalo,“ opáčil jsem. „Pokud Gustav cítí vůči mně jakousi náklonnost, důvodem je&nbsp;nejspíš jeho laskavé srdce, a&nbsp;pokud mě&nbsp;z&nbsp;Hvězdného dvora nevykážete, rád budu mezi těmi, kdo na&nbsp;něj zavítají.“</span></p>
          <p class="chunk" data-nb-ref-number="155" data-nb-words="26" data-nb-chars="150"><span class="idea" data-nb-ref-number="155" id="idea155" data-nb-words="26" data-nb-chars="150">Cítil jsem, že&nbsp;bych se&nbsp;měl rozloučit i&nbsp;s&nbsp;Natálií; ale nedokázal jsem cokoliv říci, a&nbsp;jen jsem se&nbsp;mlčky uklonil. Natálie úklonu opětovala rovněž mlčky.</span></p>
          <p class="chunk" data-nb-ref-number="156" data-nb-words="40" data-nb-chars="230"><span class="idea" data-nb-ref-number="156" id="idea156" data-nb-words="40" data-nb-chars="230">Nato se&nbsp;vyšlo z&nbsp;domu a&nbsp;na písčité prostranství. Hnědáci již s&nbsp;kočárem stáli u&nbsp;mříže. Přišlo služebnictvo z&nbsp;domu, stál tu&nbsp;Eustach se&nbsp;svými dělníky, zahradník a&nbsp;jeho paní a&nbsp;šafář s&nbsp;vrchním čeledínem ze&nbsp;šafářova dvorce přišli rovněž.</span></p>
          <p class="chunk" data-nb-ref-number="157" data-nb-words="37" data-nb-chars="210"><span class="idea" data-nb-ref-number="157" id="idea157" data-nb-words="37" data-nb-chars="210">„Děkuji vám velice, milí lidé,“ řekla Matylda, „děkuji vám za&nbsp;vaše přátelství a&nbsp;laskavost, buďte svému pánu věrní a&nbsp;buďte k&nbsp;němu hodní. Ty, Kateřino, dohlížej mi&nbsp;na&nbsp;něj a&nbsp;na Gustava, ať&nbsp;se&nbsp;nikomu nestane újma.“</span></p>
          <p class="chunk" data-nb-ref-number="158" data-nb-words="52" data-nb-chars="284"><span class="idea" data-nb-ref-number="158" id="idea158" data-nb-words="52" data-nb-chars="284">„Já vím, já&nbsp;vím,“ řekla ještě, když viděla, že&nbsp;Kateřina chce promluvit, „uděláš všechno, co&nbsp;je&nbsp;v&nbsp;tvých silách, a&nbsp;ještě víc, než v&nbsp;nich je; ale tkví už&nbsp;v&nbsp;lidské povaze, že&nbsp;usiluje o&nbsp;splnění svých nejniternějších přání, i&nbsp;když člověk ví, že&nbsp;stejně budou splněna, ba&nbsp;že&nbsp;už&nbsp;splněna jsou.“</span></p>
          <p class="chunk" data-nb-ref-number="159" data-nb-words="15" data-nb-chars="94"><span class="idea" data-nb-ref-number="159" id="idea159" data-nb-words="15" data-nb-chars="94">„Dojeďte v&nbsp;pořádku domů,“ řekla Kateřina, políbila Matyldě ruku a&nbsp;cípem zástěry si&nbsp;utřela oči.</span></p>
          <p class="chunk" data-nb-ref-number="160" data-nb-words="23" data-nb-chars="136"><span class="idea" data-nb-ref-number="160" id="idea160" data-nb-words="23" data-nb-chars="136">Všichni se&nbsp;drali dopředu a&nbsp;loučili se. Matylda měla pro každého milé slovo. I&nbsp;s&nbsp;Natálií se&nbsp;rozžehnávali, a&nbsp;ta rovněž přátelsky děkovala.</span></p>
          <p class="chunk" data-nb-ref-number="161" data-nb-words="31" data-nb-chars="192"><span class="idea" data-nb-ref-number="161" id="idea161" data-nb-words="31" data-nb-chars="192">„Eustachu, nezapomeňte úplně na&nbsp;Hvězdný dvůr,“ řekla Matylda a&nbsp;otočila se&nbsp;k&nbsp;němu, „zajeďte k&nbsp;nám s&nbsp;ostatními. Nechci říkat, že&nbsp;byste tam snad měl nějaké nutné záležitosti, přijeďte kvůli nám.“</span></p>
          <p class="chunk" data-nb-ref-number="162" data-nb-words="6" data-nb-chars="47"><span class="idea" data-nb-ref-number="162" id="idea162" data-nb-words="6" data-nb-chars="47">„Já přijedu, velevážená paní,“ odvětil Eustach.</span></p>
          <p class="chunk" data-nb-ref-number="163" data-nb-words="17" data-nb-chars="94"><span class="idea" data-nb-ref-number="163" id="idea163" data-nb-words="17" data-nb-chars="94">Teď řekla něco málo zahradníkovi a&nbsp;jeho paní a&nbsp;také šafáři a&nbsp;lidé pak trochu ustoupili dozadu.</span></p>
          <p class="chunk" data-nb-ref-number="164" data-nb-words="61" data-nb-chars="331"><span class="idea" data-nb-ref-number="164" id="idea164" data-nb-words="61" data-nb-chars="331">„Buď hodný, dítě,“ řekla Gustavovi, udělala mu&nbsp;palcem a&nbsp;ukazováčkem křížek na&nbsp;čele a&nbsp;políbila ho&nbsp;na&nbsp;ně. Chlapec ji&nbsp;pevně sevřel ruku a&nbsp;políbil ji. Viděl jsem mu&nbsp;v&nbsp;těch jeho velkých černých očích, které tonuly v&nbsp;slzách, že&nbsp;by&nbsp;se&nbsp;jí&nbsp;byl rád vrhl kolem krku; jenže stud, který byl valnou částí jeho bytosti, mu&nbsp;v&nbsp;tom nejspíš zabránil.</span></p>
          <p class="chunk" data-nb-ref-number="165" data-nb-words="7" data-nb-chars="45"><span class="idea" data-nb-ref-number="165" id="idea165" data-nb-words="7" data-nb-chars="45">„Buď pořád milá, Natálie,“ řekl můj hostitel.</span></p>
          <p class="chunk" data-nb-ref-number="166" data-nb-words="11" data-nb-chars="67"><span class="idea" data-nb-ref-number="166" id="idea166" data-nb-words="11" data-nb-chars="67">Děvče by&nbsp;bylo užuž políbilo podanou ruku, kdyby to&nbsp;staroch dovolil.</span></p>
          <p class="chunk" data-nb-ref-number="167" data-nb-words="34" data-nb-chars="195"><span class="idea" data-nb-ref-number="167" id="idea167" data-nb-words="34" data-nb-chars="195">„Drahý Gustave, ještě jednou díky,“ řekla Matylda mému hosti­teli. Chtěla říci ještě víc; ale z&nbsp;očí jí&nbsp;vyrazily slzy. Popadla jemný bílý šátek a&nbsp;pevně si&nbsp;ho&nbsp;k&nbsp;těm očím přitiskla, divě jí&nbsp;plakaly.</span></p>
          <p class="chunk" data-nb-ref-number="168" data-nb-words="13" data-nb-chars="65"><span class="idea" data-nb-ref-number="168" id="idea168" data-nb-words="13" data-nb-chars="65">Můj hostitel tu&nbsp;stál a&nbsp;měl oči pokojné; ale proudily z&nbsp;nich slzy.</span></p>
          <p class="chunk" data-nb-ref-number="169" data-nb-words="20" data-nb-chars="122"><span class="idea" data-nb-ref-number="169" id="idea169" data-nb-words="20" data-nb-chars="122">„Dojeďte šťastně, Matyldo,“ řekl konečně, „a pokud vám tu&nbsp;něco scházelo, když jste tu&nbsp;pobývaly, nedávejte za&nbsp;to&nbsp;vinu nám.“</span></p>
          <p class="chunk" data-nb-ref-number="170" data-nb-words="24" data-nb-chars="140"><span class="idea" data-nb-ref-number="170" id="idea170" data-nb-words="24" data-nb-chars="140">Sňala si&nbsp;šátek z&nbsp;očí, které dál štkaly, ukázala na&nbsp;Gustava a&nbsp;řekla: „Má největší vina stojí tady, vina, kterou asi nikdy nedokážu zahladit.“</span></p>
          <p class="chunk" data-nb-ref-number="171" data-nb-words="18" data-nb-chars="139"><span class="idea" data-nb-ref-number="171" id="idea171" data-nb-words="18" data-nb-chars="139">„Ta nepovstala, aby byla zahlazena,“ opáčil můj hostitel. „Takhle nemluv, Matyldo, povstane-li kdykoliv něco dobrého, povstane k&nbsp;ra­dosti.“</span></p>
          <p class="chunk" data-nb-ref-number="172" data-nb-words="18" data-nb-chars="101"><span class="idea" data-nb-ref-number="172" id="idea172" data-nb-words="18" data-nb-chars="101">Ještě chvilku se&nbsp;drželi za&nbsp;ruce a&nbsp;lehký ranní větřík jim k&nbsp;nohám přivál několik lístků uvadlých růží.</span></p>
          <p class="chunk" data-nb-ref-number="173" data-nb-words="11" data-nb-chars="67"><span class="idea" data-nb-ref-number="173" id="idea173" data-nb-words="11" data-nb-chars="67">Pak je&nbsp;staroch odvedl ke&nbsp;kočáru, Matylda nastoupila, Natálie za&nbsp;ní.</span></p>
          <p class="chunk" data-nb-ref-number="174" data-nb-words="60" data-nb-chars="367"><span class="idea" data-nb-ref-number="174" id="idea174" data-nb-words="60" data-nb-chars="367">Ten den byl po&nbsp;několika deštivých velice jasný, nepříliš horký. Kočár byl otevřený, se&nbsp;střechou vysazenou. Matyldě závoj u&nbsp;téhož klobouku, který už&nbsp;měla, když přijela, spadal přes tvář dolů; Natálie si&nbsp;ale svůj shrnula a&nbsp;nastavovala tvář rannímu vánku. Když do&nbsp;kočáru nastoupila i&nbsp;Arabela, koně zabrali, kola zbrázdila písek a&nbsp;kočár se&nbsp;rozjel po&nbsp;cestě dolů k&nbsp;silnici.</span></p>
          <p class="chunk" data-nb-ref-number="175" data-nb-words="6" data-nb-chars="32"><span class="idea" data-nb-ref-number="175" id="idea175" data-nb-words="6" data-nb-chars="32">Odešli jsme zase zpátky do&nbsp;domu.</span></p>
          <p class="chunk" data-nb-ref-number="176" data-nb-words="10" data-nb-chars="55"><span class="idea" data-nb-ref-number="176" id="idea176" data-nb-words="10" data-nb-chars="55">Každý se&nbsp;vrátil do&nbsp;svého pokoje a&nbsp;ke svým záležitostem.</span></p>
          <p class="chunk" data-nb-ref-number="177" data-nb-words="59" data-nb-chars="343"><span class="idea" data-nb-ref-number="177" id="idea177" data-nb-words="59" data-nb-chars="343">Když jsem nějakou chvíli pobyl ve&nbsp;svém příbytku, vydal jsem se&nbsp;do&nbsp;zahrady. Zašel jsem k&nbsp;několika květinám, které v&nbsp;té roční době, na&nbsp;květy už&nbsp;dost pokročilé, pořád ještě kvetly, zašel jsem k&nbsp;zelenině, k&nbsp;zakrslému ovoci a&nbsp;posléze i&nbsp;nahoru k&nbsp;velké třešni. Od&nbsp;té&nbsp;jsem doputoval ke&nbsp;skleníku. Tam jsem zastihl zahradníka, kutil na&nbsp;svých rostlinách.</span></p>
          <p class="chunk" data-nb-ref-number="178" data-nb-words="21" data-nb-chars="104"><span class="idea" data-nb-ref-number="178" id="idea178" data-nb-words="21" data-nb-chars="104">Když mě&nbsp;viděl vcházet, šel mi&nbsp;naproti a&nbsp;řekl: „Je dobře, že&nbsp;s&nbsp;vámi mohu mluvit o&nbsp;samotě, viděl jste ho?“</span></p>
          <p class="chunk" data-nb-ref-number="179" data-nb-words="4" data-nb-chars="23"><span class="idea" data-nb-ref-number="179" id="idea179" data-nb-words="4" data-nb-chars="23">„Koho?“ zeptal jsem se.</span></p>
          <p class="chunk" data-nb-ref-number="180" data-nb-words="16" data-nb-chars="99"><span class="idea" data-nb-ref-number="180" id="idea180" data-nb-words="16" data-nb-chars="99">„No byl jste přece v&nbsp;Jenském dvoře,“ odpověděl mi, „to jste si&nbsp;nejspíš prohlédl cereus peruvianus.“</span></p>
          <p class="chunk" data-nb-ref-number="181" data-nb-words="31" data-nb-chars="180"><span class="idea" data-nb-ref-number="181" id="idea181" data-nb-words="31" data-nb-chars="180">„Ne, ten jsem si&nbsp;neprohlížel,“ opáčil jsem a&nbsp;vzpomněl jsem si&nbsp;na&nbsp;rozhovor, kdy mi&nbsp;vykládal, že&nbsp;se&nbsp;jedna velká rostlina toho druhu vyskytuje v&nbsp;Jenském dvoře, „zapomněl jsem na&nbsp;něj.“</span></p>
          <p class="chunk" data-nb-ref-number="182" data-nb-words="14" data-nb-chars="70"><span class="idea" data-nb-ref-number="182" id="idea182" data-nb-words="14" data-nb-chars="70">„Nu jestli jste na&nbsp;něj zapomněl, tak to&nbsp;si&nbsp;ho&nbsp;prohlédl asi pán,“ řekl.</span></p>
          <p class="chunk" data-nb-ref-number="183" data-nb-words="37" data-nb-chars="215"><span class="idea" data-nb-ref-number="183" id="idea183" data-nb-words="37" data-nb-chars="215">„Myslím, že&nbsp;nás na&nbsp;tuhle rostlinu nikdo neupozornil, když jsme byli ve&nbsp;skleníku,“ opáčil jsem; „protože kdyby se&nbsp;byl někdo jiný zvlášť postavil před tuhle rostlinu, to&nbsp;bych si&nbsp;byl jistě všiml a&nbsp;také si&nbsp;ji&nbsp;prohlédl.“</span></p>
          <p class="chunk" data-nb-ref-number="184" data-nb-words="77" data-nb-chars="420"><span class="idea" data-nb-ref-number="184" id="idea184" data-nb-words="77" data-nb-chars="420">„To je&nbsp;velice podivuhodné a&nbsp;velmi zajímavé,“ řekl; „no jestli jste zapomněl podívat se&nbsp;na&nbsp;cereus peruvianus, to&nbsp;pak musíte jít do&nbsp;Jenského dvora se&nbsp;mnou; nejsou to&nbsp;ani dvě hodiny a&nbsp;cesta je&nbsp;to&nbsp;příjemná. Něco takového se&nbsp;jen tak jinde nevidí. Nedaří se&nbsp;jim přivést ho&nbsp;ke&nbsp;květu. Kdybych ho&nbsp;měl tady, kvetl by&nbsp;brzy tak bíle jako ty&nbsp;mé&nbsp;vlasy, samozřejmě daleko běleji. Ty&nbsp;naše kaktusy jsou ještě moc malé na&nbsp;to, aby kvetly.“</span></p>
          <p class="chunk" data-nb-ref-number="185" data-nb-words="38" data-nb-chars="202"><span class="idea" data-nb-ref-number="185" id="idea185" data-nb-words="38" data-nb-chars="202">Souhlasil jsem, že&nbsp;s&nbsp;ním někdy zajdu do&nbsp;Jenského dvora, ba&nbsp;dokonce pokud to&nbsp;nebude nevhod a&nbsp;nebude mi&nbsp;v&nbsp;té cestě nic příliš překážet, že&nbsp;se&nbsp;také pokusím nějak zařídit, aby se&nbsp;ta&nbsp;rostlina dostala k&nbsp;němu.</span></p>
          <p class="chunk" data-nb-ref-number="186" data-nb-words="47" data-nb-chars="269"><span class="idea" data-nb-ref-number="186" id="idea186" data-nb-words="47" data-nb-chars="269">Byl tím velice potěšen a&nbsp;řekl, že&nbsp;vůbec nebude nic příliš překážet, oni že&nbsp;si&nbsp;cereus nijak nepovažují, jinak že&nbsp;by&nbsp;byli k&nbsp;němu celou společnost zavedli, a&nbsp;pán že&nbsp;se&nbsp;možná nechce sousedovi nijak zavazovat. Pokud ovšem se&nbsp;přimluvím, že&nbsp;tak se&nbsp;sem cereus jistě přestěhuje.</span></p>
          <p class="chunk" data-nb-ref-number="187" data-nb-words="104" data-nb-chars="592"><span class="idea" data-nb-ref-number="187" id="idea187" data-nb-words="104" data-nb-chars="592">Jak člověk s&nbsp;sebou všude vláčí své záležitosti, pomyslel jsem si, a&nbsp;jak je&nbsp;vnáší do&nbsp;celého světa! Tenhle člověk se&nbsp;obírá svými rostlinami a&nbsp;myslí si, že&nbsp;všichni lidé se&nbsp;musí soustředit jenom na&nbsp;ně, a&nbsp;já přitom mám v&nbsp;hlavě docela jiné myšlenky, můj hostitel usiluje o&nbsp;svoje a&nbsp;Gustav je&nbsp;zas povinován svému vzdělávání. Ale že&nbsp;ke&nbsp;mně zahradník takhle promlouval, to&nbsp;mělo v&nbsp;sobě jednu dobrou věc, totiž že&nbsp;mě&nbsp;trochu odvádělo od&nbsp;mých sklíčeností a&nbsp;bolavostí a&nbsp;vnuklo mi&nbsp;přesvědčení, že&nbsp;ty&nbsp;mé&nbsp;pocity mají pramálo oprávnění a&nbsp;vůbec se&nbsp;nemohou považovat za&nbsp;cosi ve&nbsp;světě jedinečného a&nbsp;veledůležitého.</span></p>
          <p class="chunk" data-nb-ref-number="188" data-nb-words="28" data-nb-chars="149"><span class="idea" data-nb-ref-number="188" id="idea188" data-nb-words="28" data-nb-chars="149">Pobyl jsem ve&nbsp;skleníku ještě dost dlouho a&nbsp;dal si&nbsp;od&nbsp;zahradníka leccos ukázat a&nbsp;vysvětlit. Pak jsem šel znovu do&nbsp;svého příbytku a&nbsp;usedl ke&nbsp;své práci.</span></p>
          <p class="chunk" data-nb-ref-number="189" data-nb-words="14" data-nb-chars="84"><span class="idea" data-nb-ref-number="189" id="idea189" data-nb-words="14" data-nb-chars="84">Sešli jsme se&nbsp;u&nbsp;oběda, odpoledne jsme podnikli procházku a&nbsp;debaty byly jako obvykle.</span></p>
          <p class="chunk" data-nb-ref-number="190" data-nb-words="14" data-nb-chars="78"><span class="idea" data-nb-ref-number="190" id="idea190" data-nb-words="14" data-nb-chars="78">Čas v&nbsp;Růžovém domě, poté co&nbsp;ženy odjely, plynul tak, jako ubíhal, než přijely.</span></p>
          <p class="chunk" data-nb-ref-number="191" data-nb-words="102" data-nb-chars="601"><span class="idea" data-nb-ref-number="191" id="idea191" data-nb-words="102" data-nb-chars="601">Volno, které jsem si&nbsp;na&nbsp;svých pracích v&nbsp;horách vyšetřil k&nbsp;pobývání u&nbsp;hostitele, už&nbsp;jsem téměř vyčerpal. Co&nbsp;jsem si&nbsp;uložil jako doplňkovou činnost vykonávanou v&nbsp;Růžovém domě, rovněž se&nbsp;blížilo svému dokončení. Ale vzdor tomu jsem si&nbsp;dopřál jistý odklad, protože se&nbsp;dohodlo, že&nbsp;se&nbsp;pojede do&nbsp;Hvězdného dvora, což bylo, jak jsem poznal, Matyldino sídlo, a&nbsp;protože jsem chtěl být u&nbsp;toho. A&nbsp;také se&nbsp;zamýšlelo, že&nbsp;zajdeme do&nbsp;jednoho kostela, který je&nbsp;na&nbsp;vysočině a&nbsp;v&nbsp;němž se&nbsp;vyskytuje velice krásný středověký oltář. Předsevzal jsem si, že&nbsp;čas, který pozbudu, nahradím delším pobytem v&nbsp;horách zase na&nbsp;podzim.</span></p>
          <p class="chunk" data-nb-ref-number="192" data-nb-words="345" data-nb-chars="2174"><span class="idea" data-nb-ref-number="192" id="idea192" data-nb-words="345" data-nb-chars="2174">Můj hostitel začal na&nbsp;šafářově dvorci zase se&nbsp;stavebními pracemi a&nbsp;zaměstnával tam několik lidí. Každý den chodil na&nbsp;dvorec dohlížet na&nbsp;práci. Velmi často jsme ho&nbsp;tam doprovodili. Zrovna se&nbsp;sváželo poslední seno z&nbsp;výše položených luk v&nbsp;Alizkém lese, zdejší sklizeň se&nbsp;odbývala později než v&nbsp;nížině. Kochali jsme se&nbsp;tou voňavou, kořennou pící pro zvířata, z&nbsp;lesních luk daleko lepší než ze&nbsp;šťavnatých luk v&nbsp;údolích; na&nbsp;horských lukách totiž rostou velice rozmanité byliny, které z&nbsp;velice různorodých kamenných podkladů sají látky pro svůj zdatný růst, kdežto téměř stejná zahradní půda níže položených pozemků rodí méně druhů, i&nbsp;když na&nbsp;vodu bohatších. Můj hostitel věnoval tomuhle oboru velikou pozornost, protože je&nbsp;čelnou podmínkou dobrého prospívání domácích zvířat, těch družných spolupracovníků člověka. Všechno, co&nbsp;mohlo mít nějaký vliv na&nbsp;aroma, na&nbsp;libou vůni, a&nbsp;jak se&nbsp;vyjádřil, na&nbsp;lahodnost píce, nesmělo se&nbsp;z&nbsp;ní vytratit, a&nbsp;tam kde se&nbsp;tak nedopatřením anebo nepřízní pěstební situace přesto stalo, musela se&nbsp;taková méně vhodná potrava úplně odstranit anebo použít k&nbsp;jiným hospodářským účelům. Proto také ovšem se&nbsp;nikde jinde nedala spatřit zvířata tak krásná, bezvadná, zářivá a&nbsp;bujará jako na&nbsp;Strázném dvoře. Krom toho tu&nbsp;jako něco navíc existovaly i&nbsp;výhody ekonomické; jelikož se&nbsp;nesmělo vůbec použít nic, co&nbsp;by&nbsp;nebylo prvotřídní, dodržovala se&nbsp;při zacházení s&nbsp;pící a&nbsp;jejím svozu nejvyšší pečlivost, nehledě na&nbsp;to, že&nbsp;můj hostitel vzhledem ke&nbsp;znalostem povětrnostních poměrů utrpěl vždy menší škodu deštěm anebo podobně než většina sedláků, kteří o&nbsp;podobnou znalost vůbec nedbali. A&nbsp;nevýhodu nepoužívání horší píce vyvážila výhoda, že&nbsp;zvířata lépe prospívala. Na&nbsp;Strázném dvoře se&nbsp;daly zvládat větší práce s&nbsp;menším počtem zvířat než na&nbsp;jiných dvorcích. K&nbsp;tomu přistupovala ještě jistá radostnost a&nbsp;bujarost lidí podřízených, jaká nikdy nechybí, vede-li se&nbsp;ta&nbsp;nebo ona věc, na&nbsp;níž se&nbsp;podílejí, s&nbsp;odbornou zdatností anebo se&nbsp;s&nbsp;nimi zachází sice přísně, vždycky však přátelsky. Když jsem nyní nebyl v&nbsp;Růžovém domě, často jsem od&nbsp;sousedů slýchal výrok, jak něco takového mohlo vůbec přijít na&nbsp;svět, něco takového že&nbsp;by&nbsp;člověk na&nbsp;starém Strázném dvoře nikdy neuviděl.</span></p>
          <p class="chunk" data-nb-ref-number="193" data-nb-words="27" data-nb-chars="159"><span class="idea" data-nb-ref-number="193" id="idea193" data-nb-words="27" data-nb-chars="159">Když se&nbsp;sneslo několik bouřek, vzduch se&nbsp;vyčistil a&nbsp;dalo se&nbsp;čekat pár hezkých dnů, stanovilo se, kdy se&nbsp;podnikne cesta do&nbsp;onoho kostela s&nbsp;pamětihodným oltářem.</span></p>
          <p class="chunk" data-nb-ref-number="194" data-nb-words="227" data-nb-chars="1354"><span class="idea" data-nb-ref-number="194" id="idea194" data-nb-words="227" data-nb-chars="1354">Na&nbsp;severu naší nádherné řeky, která dělí kraj na&nbsp;severní a&nbsp;jižní část, zvedá se&nbsp;vysočina, jež po&nbsp;mnoho mil provází severní břehy řeky. Na&nbsp;jihu je&nbsp;krajina široká osm až&nbsp;deset mil, poměrně rovná a&nbsp;velice úrodná, kterou posléze ohraničuje pásmo Alp. Doposud jsem se&nbsp;vydával především do&nbsp;Alp, do&nbsp;severní pahorkatiny jsem vkročil jenom jedinkrát a&nbsp;proputoval pouhé jedno její zákoutí. Teď jsem měl se&nbsp;svým hostitelem zajet přímo do&nbsp;jejího vnitrozemí; kostel totiž, cíl naší cesty, stojí daleko blíže severní hranici vysočiny než hranici jižní. Vydali jsme se&nbsp;spolu s&nbsp;Eustachem od&nbsp;břehu řeky vzhůru po&nbsp;stupňovitých vyvýšeninách a&nbsp;jeli pak vysoko položeným kopcovitým krajem. Často jsme se&nbsp;svým spřežením vyjeli až&nbsp;na&nbsp;nejvyšší vrchol té&nbsp;které hory, jeli jsme dál stejně vysoko anebo jsme sjeli zase do&nbsp;údolí, často klikatě sjížděli po&nbsp;úbočí hory, projeli úzkou strží, znovu vystoupali vzhůru, dost často měnili směr a&nbsp;viděli kopce, dvorce a&nbsp;další útvary z&nbsp;různých stran. Začasté jsme z&nbsp;některého vrcholu uviděli celý ten rovný kraj ležící na&nbsp;polední straně se&nbsp;strmícím pásmem jeho vysokých hor, a&nbsp;zase jsme už&nbsp;byli v&nbsp;kotlině, kde vyjma našeho kočáru nebylo nic než temný rozložitý smrk a&nbsp;mlýn. Často, když nám připadalo, že&nbsp;se&nbsp;snad po&nbsp;jakési rovině blížíme k&nbsp;tomu anebo k&nbsp;onomu, zničehonic se&nbsp;do&nbsp;té&nbsp;roviny zařízla hluboká rokle a&nbsp;my ji&nbsp;museli hadovitě objíždět.</span></p>
          <p class="chunk" data-nb-ref-number="195" data-nb-words="151" data-nb-chars="883"><span class="idea" data-nb-ref-number="195" id="idea195" data-nb-words="151" data-nb-chars="883">Když jsem byl na&nbsp;téhle vysočině poprvé, postřehl jsem, že&nbsp;mi&nbsp;připadá tišší a&nbsp;mlčenlivější, než když jsem putoval jinými rovněž tichými a&nbsp;zamlklými krajinami. Dál jsem o&nbsp;tom nepřemýšlel. Teď se&nbsp;mi&nbsp;vrátil týž pocit. V&nbsp;tomhle kraji je&nbsp;těch několik málo větších osad od&nbsp;sebe notně daleko, dvorce sedláků stojí osamoceně na&nbsp;kopcích anebo v&nbsp;některé hluboké soutěsce anebo na&nbsp;svahu, který by&nbsp;člověk ani nepředpokládal. Kolem dokola jsou luka, pole, lesíky a&nbsp;kamení. Do&nbsp;roklí se&nbsp;tiše valí potoky a&nbsp;tam, kde šumí, není to&nbsp;šumění slyšet, protože cesty vedou velmi často po&nbsp;výšinách. Nějakou velkou řeku ten kraj nemá, a&nbsp;když člověk vidí rozlehlou jižní rovinu a&nbsp;vysoké hory, jeho tvář působí dojmem čehosi velkého, ale tichého. V&nbsp;Alpách silnice vede většinou údolními zářezy kolem řek anebo divokých potoků, může se&nbsp;větvit jen málo, na&nbsp;ní&nbsp;se&nbsp;tísní doprava, kolem ní&nbsp;je&nbsp;to&nbsp;samé hemžení a&nbsp;šumot.</span></p>
          <p class="chunk" data-nb-ref-number="196" data-nb-words="24" data-nb-chars="156"><span class="idea" data-nb-ref-number="196" id="idea196" data-nb-words="24" data-nb-chars="156">V&nbsp;tomhle kraji je&nbsp;roztroušeno a&nbsp;uchovává se&nbsp;ještě hodně cenných starobylostí, kdysi tu&nbsp;sídlila bohatá pokolení a&nbsp;bouře válečné ani národnostní jím neprošly.</span></p>
          <p class="chunk" data-nb-ref-number="197" data-nb-words="320" data-nb-chars="1908"><span class="idea" data-nb-ref-number="197" id="idea197" data-nb-words="320" data-nb-chars="1908">Došli jsme do&nbsp;malé obce Obratov. Leží v&nbsp;hodně odlehlém zákoutí a&nbsp;není nijak významná. Obcí nevede ani silnice, na&nbsp;níž by&nbsp;byl i&nbsp;jen trochu čilý provoz, nýbrž pouze cesta z&nbsp;těch, co&nbsp;si&nbsp;po&nbsp;ní&nbsp;obyvatelé vyměňují své výrobky a&nbsp;jsou obstojně zbudované z&nbsp;kvalitního písku a&nbsp;kamení toho kraje. Ovšem poloha obce je&nbsp;hezká, ježto přírodní útvary tu&nbsp;jsou dost velké, zčásti je&nbsp;pokrývá šerý les a&nbsp;půvabně splývají. A&nbsp;přesto v&nbsp;téhle obci je&nbsp;kostel, ten, k&nbsp;němuž jsme putovali. Za&nbsp;obcí přibližně půlnočním směrem je&nbsp;na&nbsp;hoře rozlehlý zámek, který obklopují rozsáhlé zahrady a&nbsp;lesy. Ten zámek kdysi obýval bohatý a&nbsp;mocný rod. Jeden jeho příslušník dal v&nbsp;té malé obci postavit kostel a&nbsp;vyzdobit ho. Vybudoval kostel ve&nbsp;staroněmeckém slohu, hrotité oblouky ho&nbsp;uzavírají, štíhlé sloupy z&nbsp;kamene ho&nbsp;dělí do&nbsp;tří lodí a&nbsp;vysoká okna s&nbsp;kamennými růžicemi v&nbsp;obloucích a&nbsp;s&nbsp;malými mnohohrannými tabulkami mu&nbsp;skýtají světlo. Hlavní oltář je&nbsp;vyřezán z&nbsp;lipového dřeva, tyčí se&nbsp;na&nbsp;kněžišti jako monstrance a&nbsp;obklopuje ho&nbsp;pět oken. Uplynulo už&nbsp;hodně času. Zakladatel zemřel, jeho podobiznu z&nbsp;červeného mramoru je&nbsp;možno vidět jako basreliéf na&nbsp;jedné desce v&nbsp;kostele. Přišli jiní, v&nbsp;kostele se&nbsp;leccos přistavělo, kamenné sloupy a&nbsp;zdi ze&nbsp;ztesaných kamenů se&nbsp;pomalovaly a&nbsp;přetřely, vyměnily se&nbsp;za&nbsp;nové dva boční oltáře a&nbsp;o&nbsp;jejich původní podobě se&nbsp;teď už&nbsp;nic neví a&nbsp;koluje pověst, že&nbsp;krásné malby na&nbsp;skle, jež obklopovaly monstranci, přišly vniveč a&nbsp;do pěti oken že&nbsp;se&nbsp;zasadily obyčejné obdélníkové tabulky. Ty&nbsp;hyzdí kostel skutečně až&nbsp;do&nbsp;nynějška. Noví majitelé zámku už&nbsp;nebyli tak bohatí a&nbsp;mocní, jiné časy přinesly jiné myšlenky, a&nbsp;tak vyřezávaný hlavní oltář znečišťovali ptáci, mouchy a&nbsp;všelijaký škodlivý hmyz, slunce, které nerušeně svítilo dovnitř obdélníkovými tabulkami, ho&nbsp;na&nbsp;troud vysoušelo, části oltáře odpadaly a&nbsp;byly svévolně znovu na&nbsp;oltář připevněny, ovšem páté přes deváté, a&nbsp;do paží, tváří a&nbsp;hávů soch se&nbsp;zavrtával červotoč.</span></p>
          <p class="chunk" data-nb-ref-number="198" data-nb-words="14" data-nb-chars="77"><span class="idea" data-nb-ref-number="198" id="idea198" data-nb-words="14" data-nb-chars="77">Proto úřady toho kraje daly oltář od&nbsp;základu opravit, a&nbsp;za ním jsme putovali.</span></p>
          <p class="chunk" data-nb-ref-number="199" data-nb-words="267" data-nb-chars="1729"><span class="idea" data-nb-ref-number="199" id="idea199" data-nb-words="267" data-nb-chars="1729">Eustach nás do&nbsp;kostela zavedl, bylo slunné dopoledne, nikdo uvnitř nebyl, a&nbsp;přikročili jsme k&nbsp;tomu řezbářskému dílu. Eustach nám dokázal vysvětlit leccos z&nbsp;pravidel onoho starého umění a&nbsp;z&nbsp;jeho dějin. Mluvil o&nbsp;středním poli, kde se&nbsp;tyčily tři úplné postavy v&nbsp;nadživotní velikosti na&nbsp;bohatě zdobených podstavcích pod bohatými baldachýny. Byly to&nbsp;postavy svatého Petra, svatého Wolfganga&nbsp;– jeden i&nbsp;druhý v&nbsp;biskupských ornátech&nbsp;– a&nbsp;svatého Kryštofa, který má&nbsp;na&nbsp;rameni Ježíška a&nbsp;ten podle legendy je&nbsp;pro toho obrovsky silného muže těžký jako zeměkoule a&nbsp;vyčerpává jeho síly; ta&nbsp;vyčerpanost je&nbsp;patrná na&nbsp;výrazu jeho postavy. Podle obyčeje našich prapředků byla po&nbsp;tomhle prostoru roztroušena ještě spousta malých postaviček. U&nbsp;středního pole byla v&nbsp;ozdobných rámech dvě křídla a&nbsp;na nich poloreliéfní obrazy: andělovo zvěstování, narození Spasitele, obětování tří králů a&nbsp;Mariina smrt. Nad prostřední částí oltáře byl prolamovaný vzpínající se&nbsp;štít, kterému se&nbsp;nesprávně, jak se&nbsp;domnívá Eustach, říká gotický, ježto je&nbsp;spíše středověký německý. Po&nbsp;této prolamované lomenici bylo rozseto několik postav. Po&nbsp;obou stranách za&nbsp;křídly se&nbsp;tyčily postavy svatého Floriana a&nbsp;svatého Jiří ve&nbsp;středověkém rytířském brnění. Svatý Florian měl u&nbsp;nohou symbol hořícího domu a&nbsp;svatý Jiří symbol draka. Eustach tvrdil, že&nbsp;jedině z&nbsp;hlediska symboliky lze vyložit, proč jsou takové dodatky k&nbsp;starobylým postavám tak malé, ježto naši praotcové, mající smysl pro umění, neudělali by&nbsp;tak velkou chybu s&nbsp;fyzickou nepoměrností objektů. Můj hostitel řekl, že&nbsp;nehodlá vyvracet Eustachův názor, že&nbsp;však lze celou věc vyložit i&nbsp;tak, že&nbsp;tou veškerou míru překračující velikostí postav, vůči níž je&nbsp;dům nebo drak titěrný, chtěla se&nbsp;vyjádřit jejich nadpřirozenost.</span></p>
          <p class="chunk" data-nb-ref-number="200" data-nb-words="165" data-nb-chars="980"><span class="idea" data-nb-ref-number="200" id="idea200" data-nb-words="165" data-nb-chars="980">Můj hostitel řekl, že&nbsp;tehdy dojista nejenom byly doby s&nbsp;daleko větším smyslem pro umění než dnes, ale že&nbsp;se&nbsp;umění určitě setkávalo s&nbsp;poměrně obecným pochopením i&nbsp;u&nbsp;nejnižších lidových vrstev; protože jak jinak by&nbsp;se&nbsp;umělecká díla dostala do&nbsp;obcí tak odlehlých jako do&nbsp;Obratova anebo jak by&nbsp;se&nbsp;taková díla ocitla na&nbsp;vysočině v&nbsp;ještě menších kostelech a&nbsp;kaplích, které často stojí o&nbsp;samotě na&nbsp;kopci anebo svými zdmi strmí ze&nbsp;zalesněné hory, anebo jak by&nbsp;malé kostelíky, polní kaple, boží muka, pomníky z&nbsp;dávné doby byly vytvořeny tak umělecky: v&nbsp;dnešních časech úpadek umění proniká až&nbsp;do&nbsp;vyšších vrstev společnosti, protože je&nbsp;dnes nejen možno, aby lidé do&nbsp;kostelů, na&nbsp;hroby a&nbsp;na posvátná místa stavěli odpudivé postavy, které zbožné rozjímání spíš maří, než podporují, ale ony vyšší vrstvy si&nbsp;prázdná a&nbsp;duchovně chabá díla téhle smyslů zbavené doby zhusta pořizují i&nbsp;do svých panských zámků. Mého hostitele a&nbsp;Eustacha se&nbsp;při těch úvahách zmocnil smutek, jaký jsem ne&nbsp;úplně chápal.</span></p>
          <p class="chunk" data-nb-ref-number="201" data-nb-words="79" data-nb-chars="467"><span class="idea" data-nb-ref-number="201" id="idea201" data-nb-words="79" data-nb-chars="467">Po&nbsp;oltáři jsme si&nbsp;prohlédli i&nbsp;kostel, dívali jsme se&nbsp;na&nbsp;sochu muže, který ho&nbsp;dal zbudovat, a&nbsp;prohlíželi si&nbsp;ještě další staré náhrobní pomníky a&nbsp;nápisy. Vyšlo tu&nbsp;najevo, že&nbsp;pět oken kněžiště nemá v&nbsp;hrotech oblouků kamenné růžice tak jako okna kostelní lodi, což byl další důkaz, že&nbsp;sklo z&nbsp;těchto oken kdysi vyňali, a&nbsp;kvůli tomu, aby se&nbsp;lépe vyjímaly malby v&nbsp;hrotitých obloucích anebo aby se&nbsp;pohodlněji vsazovaly obdélníkové tabulky, dokonce se&nbsp;odstranily kamenné lemy.</span></p>
          <p class="chunk" data-nb-ref-number="202" data-nb-words="14" data-nb-chars="84"><span class="idea" data-nb-ref-number="202" id="idea202" data-nb-words="14" data-nb-chars="84">Bohatší o&nbsp;leckteré nové myšlenky vyšel jsem po&nbsp;boku svých dvou společníků z&nbsp;kostela.</span></p>
          <p class="chunk" data-nb-ref-number="203" data-nb-words="90" data-nb-chars="529"><span class="idea" data-nb-ref-number="203" id="idea203" data-nb-words="90" data-nb-chars="529">Když jsme jeli zpátky, vydali jsme se&nbsp;jinou cestou, abych viděl i&nbsp;jiné končiny toho kraje. Zavítali jsme ještě do&nbsp;několika kostelů a&nbsp;menších staveb, a&nbsp;Eustach mi&nbsp;slíbil, až&nbsp;dojedeme domů, že&nbsp;mi&nbsp;ukáže kresby všeho, co&nbsp;jsme viděli. Na&nbsp;zpáteční cestě muži také mluvili o&nbsp;tom, ve&nbsp;které době že&nbsp;nejspíš vznikl kostel, který byl cílem naší výpravy. Usuzovali na&nbsp;onu dobu podle způsobu stavby a&nbsp;podle nejedné ozdoby. Litovali jen, že&nbsp;podrobněji se&nbsp;to&nbsp;člověk z&nbsp;podkladů nedozví, ježto komora s&nbsp;písemnostmi ve&nbsp;starém zámku není přístupná.</span></p>
          <p class="chunk" data-nb-ref-number="204" data-nb-words="19" data-nb-chars="114"><span class="idea" data-nb-ref-number="204" id="idea204" data-nb-words="19" data-nb-chars="114">O&nbsp;polednách dalšího dne jsme znovu sjeli dolů stupňovitými výšinami a&nbsp;pozdě v&nbsp;noci jsme dorazili do&nbsp;Růžového domu.</span></p>
          <p class="chunk" data-nb-ref-number="205" data-nb-words="253" data-nb-chars="1524"><span class="idea" data-nb-ref-number="205" id="idea205" data-nb-words="253" data-nb-chars="1524">Za&nbsp;několik dnů nato jsem zahradníkovi připomněl, že&nbsp;se&nbsp;máme přece vypravit do&nbsp;Jenského domu, jak jsme se&nbsp;domluvili. Měl radost, že&nbsp;jsem takový dbalý, jak to&nbsp;nazval, a&nbsp;jednoho přívětivého odpoledne jsme se&nbsp;vydali do&nbsp;zámku. Řekli jsme, proč jsme přišli, a&nbsp;přijali nás vlídně. Odešli jsme hned do&nbsp;skleníku, a&nbsp;Šimon mě&nbsp;opravdu dovedl k&nbsp;rostlině velice krásné, která vyrostla do&nbsp;úctyhodné velikosti. Nevěděl jsem dobře, jak hodně se&nbsp;tyhle rostliny vůbec vyvinou a&nbsp;do jaké velikosti jsou s&nbsp;to dorůst; ale větší jsem nikde neviděl. Že&nbsp;si&nbsp;ji&nbsp;v&nbsp;Jenském domě příliš nepovažují, to&nbsp;jsem poznal rovněž, protože kout skleníku, kde stála na&nbsp;holé zemi, byl notně zanedbaný, povalovaly se&nbsp;tu&nbsp;stonky květin, lýkové provazy, uvadlé listí a&nbsp;podobně, a&nbsp;celé to&nbsp;zákoutí zastavěli stojany, na&nbsp;kterých byly jiné rostliny, takže pohled na&nbsp;ni&nbsp;nám byl odepřen. Sice se&nbsp;oku naskýtal zelený šlahoun té&nbsp;rostliny, jak se&nbsp;vzpíná ke&nbsp;stropu budovy, jenže nahoru jsem se&nbsp;při prvním zdejším pobytu nepodíval. Můj společník poznal, že&nbsp;je&nbsp;to&nbsp;cereus peruvianus, a&nbsp;vysvětlil mi, jaké jsou jeho charakteristické rysy. Jinak jsme ale v&nbsp;Jenském domě neobjevili žádný kaktus. Na&nbsp;zámku se&nbsp;nám ještě mnohokrát zdvořile věnovali; posléze jsme se&nbsp;k&nbsp;večeru vydali na&nbsp;zpáteční cestu a&nbsp;já konejšil svého starého společníka a&nbsp;řekl jsem mu, že&nbsp;jak doufám, nebude obtížné tu&nbsp;dovézt rostlinu do&nbsp;Růžového domu. Doplní tamní soubor rostlin, ba&nbsp;bude jeho ozdobou, kdežto v&nbsp;Jenském domě je&nbsp;osamělá. Přání mého hostitele nejspíše vyhoví a&nbsp;já se&nbsp;celou záležitost budu snažit podpořit.</span></p>
          <p class="chunk" data-nb-ref-number="206" data-nb-words="127" data-nb-chars="716"><span class="idea" data-nb-ref-number="206" id="idea206" data-nb-words="127" data-nb-chars="716">Zakrátko nato jsme se&nbsp;vydali na&nbsp;návštěvu do&nbsp;Hvězdného dvora. Tentokrát kromě Eustacha jel s&nbsp;námi i&nbsp;Gustav. Zapřáhli grošáky do&nbsp;kočáru většího, než jsme měli na&nbsp;vysočině, a&nbsp;uháněli s&nbsp;námi dolů z&nbsp;kopce. Bylo hodně časně zrána, do&nbsp;východu slunce ještě daleko. Vyjeli jsme po&nbsp;silnici k&nbsp;Rákosci a&nbsp;poté vzhůru vrchem kolem Alizkého lesa. Koně klusali dost zvolna a&nbsp;můj hostitel řekl: „Možná že&nbsp;jste v&nbsp;minulém roce na&nbsp;tomhle místě zahlédl Matyldu a&nbsp;Natálii. Když k&nbsp;nám za&nbsp;květenství růží přijely na&nbsp;návštěvu a&nbsp;já jim říkal, že&nbsp;jste u&nbsp;mě pobýval a&nbsp;že jste odjel ráno toho dne, kdy přijely, vyprávěly mi, že&nbsp;na&nbsp;Alizké výšině potkaly nějakého pocestného, co&nbsp;putoval pěšky a&nbsp;vypadal asi tak jako ten, kterého jsem jim vylíčil.“</span></p>
          <p class="chunk" data-nb-ref-number="207" data-nb-words="148" data-nb-chars="851"><span class="idea" data-nb-ref-number="207" id="idea207" data-nb-words="148" data-nb-chars="851">Najednou mi&nbsp;bylo zcela zřejmé, že&nbsp;ty&nbsp;dvě ženy, které jsem onoho rána potkal na&nbsp;tomhle místě, byly skutečně Matylda a&nbsp;Natálie. Viděl jsem teď v&nbsp;duchu zřetelně před sebou tytéž cestovní klobouky, které měly na&nbsp;hlavách i&nbsp;tentokrát, viděl jsem znovu Natáliiny rysy a&nbsp;vytanul mi&nbsp;v&nbsp;paměti i&nbsp;kočár a&nbsp;hnědáci. Proto tedy mi&nbsp;neustále připadalo, že&nbsp;jsem Natálii viděl už&nbsp;někdy předtím. Dokonce jsem si&nbsp;tehdy pomyslel, že&nbsp;lidská tvář je&nbsp;možná pro kreslířství nejušlechtilejším objektem, a&nbsp;protože jsem byl ještě notný nemotora, obratnější v&nbsp;třídění všech jiných dojmů než těch lidských, unikla mi&nbsp;zas z&nbsp;mé představivosti. Řekl jsem svému hostiteli, že&nbsp;svým podotknutím byl ku&nbsp;pomoci mé&nbsp;paměti, že&nbsp;teď už&nbsp;je&nbsp;mi&nbsp;všechno jasné a&nbsp;zřejmé a&nbsp;že jsem tady na&nbsp;výšině tehdy potkal Matyldu a&nbsp;Natálii a&nbsp;že jsem se&nbsp;za&nbsp;nimi díval, když jejich kočár zvolna sjížděl z&nbsp;hory dolů.</span></p>
          <p class="chunk" data-nb-ref-number="208" data-nb-words="6" data-nb-chars="36"><span class="idea" data-nb-ref-number="208" id="idea208" data-nb-words="6" data-nb-chars="36">„Hned jsem si&nbsp;tohle myslel,“ opáčil.</span></p>
          <p class="chunk" data-nb-ref-number="209" data-nb-words="39" data-nb-chars="203"><span class="idea" data-nb-ref-number="209" id="idea209" data-nb-words="39" data-nb-chars="203">Ale napadlo mě&nbsp;ještě něco jiného a&nbsp;způsobilo, že&nbsp;jsem zrudl v&nbsp;obličeji. Můj hostitel tedy o&nbsp;mně mluvil s&nbsp;těmi ženami, a&nbsp;dokonce jim mě&nbsp;vylíčil. Takže jsem ho&nbsp;zaujal. To&nbsp;mě&nbsp;u&nbsp;toho člověka nad jiné těšilo.</span></p>
          <p class="chunk" data-nb-ref-number="210" data-nb-words="98" data-nb-chars="558"><span class="idea" data-nb-ref-number="210" id="idea210" data-nb-words="98" data-nb-chars="558">Když jsme dorazili nahoru na&nbsp;kopec, můj hostitel, na&nbsp;místě, kde křoviska na&nbsp;kraji cesty dovolují pohlédnout do&nbsp;dálky, kázal zastavit, vstal v&nbsp;kočáře a&nbsp;požádal mě, ať&nbsp;udělám totéž. Řekl, že&nbsp;na&nbsp;tomhle místě lze zahlédnout tu&nbsp;část Alizkého lesa, který patří ke&nbsp;Stráznému dvoru. Prstem poukázal na&nbsp;barevné rozdíly v&nbsp;lese, které povstávají míšením buků a&nbsp;jedlí, světlem a&nbsp;stínem a&nbsp;dalšími příznaky, a&nbsp;tím i&nbsp;na hranice tohoto pozemku. Když jsem to&nbsp;sdostatek pochopil a&nbsp;sám jsem mu&nbsp;rovněž prstem ukázal místa v&nbsp;lese, kde jsem už&nbsp;byl, znovu jsme si&nbsp;sedli a&nbsp;jeli dál.</span></p>
          <p class="chunk" data-nb-ref-number="211" data-nb-words="14" data-nb-chars="83"><span class="idea" data-nb-ref-number="211" id="idea211" data-nb-words="14" data-nb-chars="83">Tady jsem poprvé z&nbsp;jeho úst vyslechl jméno Strázný dvůr, jímž nazval svou usedlost.</span></p>
          <p class="chunk" data-nb-ref-number="212" data-nb-words="103" data-nb-chars="588"><span class="idea" data-nb-ref-number="212" id="idea212" data-nb-words="103" data-nb-chars="588">Po&nbsp;chvilce jízdy jsme se&nbsp;rozloučili se&nbsp;silnicí vedoucí na&nbsp;východ a&nbsp;běžnou cestou jsme se&nbsp;dali na&nbsp;jih. Tedy jsme se&nbsp;blížili vysokým horám. V&nbsp;poledne jsme dost dlouho pobyli v&nbsp;jednom osamoceném hostinci, abychom se&nbsp;občerstvili a&nbsp;aby si&nbsp;odpočinuli koně, o&nbsp;něž můj hostitel velice dbal, a&nbsp;bylo už&nbsp;k&nbsp;večeru a&nbsp;silně se&nbsp;stmívalo, když mi&nbsp;hostitel ukázal obrysy Hvězdného dvora. Byl jsem předtím v&nbsp;těch končinách už&nbsp;dvakrát, dokonce jsem si&nbsp;obecně vybavoval stavení a&nbsp;věděl jsem dobře, že&nbsp;na&nbsp;úpatí kopce, na&nbsp;kterém stojí, rostou překrásné javory. Ale nikdy jsem neměl proč starat se&nbsp;o&nbsp;tyhle věci.</span></p>
          <p class="chunk" data-nb-ref-number="213" data-nb-words="101" data-nb-chars="581"><span class="idea" data-nb-ref-number="213" id="idea213" data-nb-words="101" data-nb-chars="581">Když už&nbsp;svítily hvězdy, dorazili jsme k&nbsp;javorům, jež jsem znal, vyjeli vzhůru na&nbsp;kopec, projeli branou a&nbsp;zastavili na&nbsp;dvoře. Byly na&nbsp;něm čtyři velké stromy a&nbsp;podle jejich zvláštního tvaru odrážejícího se&nbsp;od&nbsp;temné noční oblohy jsem poznal, že&nbsp;jsou to&nbsp;javory. Uprostřed nich šplouchala kašna. Když se&nbsp;zpod oblouku brány ozvalo rachocení kočáru, přišli sloužící se&nbsp;světly, aby nám pomohli z&nbsp;vozu. Hned nato se&nbsp;na&nbsp;dvoře objevila i&nbsp;Matylda a&nbsp;Natálie a&nbsp;uvítaly nás. Vyšly s&nbsp;námi po&nbsp;schodech do&nbsp;předsálí, kde se&nbsp;všichni se&nbsp;všemi znovu přivítali; tam nám také řekli, kde má&nbsp;kdo svůj pokoj.</span></p>
          <p class="chunk" data-nb-ref-number="214" data-nb-words="133" data-nb-chars="773"><span class="idea" data-nb-ref-number="214" id="idea214" data-nb-words="133" data-nb-chars="773">Ten můj byla veliká přívětivá komnata, v&nbsp;níž už&nbsp;na&nbsp;stole plály dvě svíce. Když za&nbsp;sebou sloužící zavřel dveře, položil jsem na&nbsp;stůl klobouk a&nbsp;nejdříve ze&nbsp;všeho jsem několikrát přešel po&nbsp;pokoji sem a&nbsp;tam, abych zase trochu uvedl do&nbsp;pořádku údy ztuhlé tou jízdou. Když se&nbsp;mi&nbsp;to&nbsp;jakžtakž podařilo, poodešel jsem k&nbsp;jednomu otevřenému oknu a&nbsp;vyhlédl ven. Ale nebylo toho příliš vidět. Noc už&nbsp;hodně pokročila a&nbsp;světly v&nbsp;pokoji bylo venkovní povětří ještě temnější. Viděl jsem jen tolik, že&nbsp;má&nbsp;okna vedou do&nbsp;volné přírody. Postupně se&nbsp;začaly rýsovat temné obrysy javorů na&nbsp;úpatí kopce, pak se&nbsp;vynořovaly skvrny tmavé a&nbsp;bledé barvy, nejspíš střídání polí a&nbsp;lesa, a&nbsp;dál už&nbsp;nebylo rozeznat nic než zářící nebe nade vším, svítící bezpočtem hvězd, ale neosvětlené ani kousíčkem měsíce.</span></p>
          <p class="chunk" data-nb-ref-number="215" data-nb-words="91" data-nb-chars="506"><span class="idea" data-nb-ref-number="215" id="idea215" data-nb-words="91" data-nb-chars="506">Po&nbsp;nějakém čase přišel Gustav a&nbsp;odvedl mě&nbsp;na&nbsp;večeři. Měl velikou radost, že&nbsp;jsem ve&nbsp;Hvězdném dvoře. Z&nbsp;cestovního tlumoku, který mi&nbsp;sem donesli, vyňal jsem nějaké šaty a&nbsp;šel poté za&nbsp;Gustavem do&nbsp;jídelny. Ta&nbsp;byla téměř jako v&nbsp;Růžovém domě. Matylda tak jako tam seděla na&nbsp;čestném místě v&nbsp;čele stolu, jí&nbsp;po&nbsp;pravici můj hostitel a&nbsp;Natálie, po&nbsp;levici já, Eustach a&nbsp;Gustav. I&nbsp;tady stůl obstarávala hospodyně a&nbsp;jedna děvečka. Chody šly po&nbsp;sobě stejně jako o&nbsp;večerech u&nbsp;mého hostitele, kdy jsme byli všichni pospolu.</span></p>
          <p class="chunk" data-nb-ref-number="216" data-nb-words="17" data-nb-chars="92"><span class="idea" data-nb-ref-number="216" id="idea216" data-nb-words="17" data-nb-chars="92">Aby si&nbsp;všichni odpočinuli po&nbsp;cestě, záhy jsme se&nbsp;rozešli a&nbsp;každý se&nbsp;odebral do&nbsp;svého pokoje.</span></p>
          <p class="chunk" data-nb-ref-number="217" data-nb-words="19" data-nb-chars="112"><span class="idea" data-nb-ref-number="217" id="idea217" data-nb-words="19" data-nb-chars="112">Usínal jsem neklidně, postupně jsem však upadl do&nbsp;poměrně tvrdého spánku a&nbsp;probudil se, až&nbsp;když už&nbsp;vyšlo slunce.</span></p>
          <p class="chunk" data-nb-ref-number="218" data-nb-words="7" data-nb-chars="43"><span class="idea" data-nb-ref-number="218" id="idea218" data-nb-words="7" data-nb-chars="43">Teď bylo načase, abych se&nbsp;kolem porozhlédl.</span></p>
          <p class="chunk" data-nb-ref-number="219" data-nb-words="120" data-nb-chars="742"><span class="idea" data-nb-ref-number="219" id="idea219" data-nb-words="120" data-nb-chars="742">Oblékl jsem se&nbsp;tak rychle a&nbsp;tak pečlivě, jak jsem vůbec dokázal, popošel jsem k&nbsp;oknu, otevřel je&nbsp;a&nbsp;vyhlédl ven. Na&nbsp;rozsáhlé klenbě kopce, na&nbsp;němž se&nbsp;tyčilo stavení, svahem dolů se&nbsp;prostíral naprosto stejný, nadmíru krásný trávník, nepřerušovaný ani keříky květin, ani ničím podobným, oplývající pouze bílou písčitou pěšinou. Po&nbsp;pěšině se&nbsp;brali vzhůru Natálie a&nbsp;Gustav. Uviděl jsem ty&nbsp;sličné mladistvé tváře, oni mě&nbsp;však neviděli, protože nezvedali oči. Zřejmě byli zabráni do&nbsp;nějaké důvěrné rozmluvy, a&nbsp;když přišli blíž&nbsp;– podle jejich chůze, držení těla, podle velkých tmavých očí, podle rysů tváře&nbsp;–, znovu jsem naprosto zřetelně rozpoznal, že&nbsp;jsou sourozenci. Díval jsem se&nbsp;na&nbsp;ně, dokud jsem je&nbsp;rozeznával, až&nbsp;je&nbsp;pohltil temný oblouk brány.</span></p>
          <p class="chunk" data-nb-ref-number="220" data-nb-words="5" data-nb-chars="27"><span class="idea" data-nb-ref-number="220" id="idea220" data-nb-words="5" data-nb-chars="27">Teď byl kraj nadmíru pustý.</span></p>
          <p class="chunk" data-nb-ref-number="221" data-nb-words="71" data-nb-chars="411"><span class="idea" data-nb-ref-number="221" id="idea221" data-nb-words="71" data-nb-chars="411">Téměř jsem na&nbsp;něj nepohlížel. Pozvolna se&nbsp;však znovu přívětivě vynořovala směsice polí, lesíků a&nbsp;lučin, zahlédl jsem šafářské dvorce rozseté všude kolem, tu&nbsp;a&nbsp;tam se&nbsp;v&nbsp;dálce zableskla bílá kostelní věž a&nbsp;vší tou zelení se&nbsp;táhl světlý pruh silnice. Závěr tvořily vysoké hory, tak jasné, že&nbsp;na&nbsp;spodní části jejich hradby se&nbsp;dala rozeznat vinoucí se&nbsp;údolí, na&nbsp;horní pak obrysy okrajů hor a&nbsp;plošin a&nbsp;sněhových polí.</span></p>
          <p class="chunk" data-nb-ref-number="222" data-nb-words="35" data-nb-chars="212"><span class="idea" data-nb-ref-number="222" id="idea222" data-nb-words="35" data-nb-chars="212">Javory, které rostly dole u&nbsp;kopce, byly veliké a&nbsp;navýsost krásné, proto asi vzbudily mou pozornost už&nbsp;dříve, když jsem putoval touhle krajinou. Od&nbsp;nich se&nbsp;táhly řady olší, které zvěstovaly, že&nbsp;tudy proudí potoky.</span></p>
          <p class="chunk" data-nb-ref-number="223" data-nb-words="44" data-nb-chars="267"><span class="idea" data-nb-ref-number="223" id="idea223" data-nb-words="44" data-nb-chars="267">Dům byl dojista rozlehlý; stěna totiž, v&nbsp;níž byla má&nbsp;okna a&nbsp;kterou jsem viděl celou, pokud jsem se&nbsp;vyklonil ven, byla hodně rozlehlá. Byla hladká s&nbsp;vystupujícími kamennými okenními římsami a&nbsp;měla šedě bělavou barvu, kterou ji&nbsp;zjevně natřeli teprve v&nbsp;novějších dobách.</span></p>
          <p class="chunk" data-nb-ref-number="224" data-nb-words="27" data-nb-chars="160"><span class="idea" data-nb-ref-number="224" id="idea224" data-nb-words="27" data-nb-chars="160">Za&nbsp;domem byla nejspíš nějaká zahrada anebo lesík, protože jsem odtud slyšel ptačí zpěv. A&nbsp;také mi&nbsp;tu&nbsp;a&nbsp;tam připadalo, jako kdybych slyšel šumění nádvorní kašny.</span></p>
          <p class="chunk" data-nb-ref-number="225" data-nb-words="3" data-nb-chars="14"><span class="idea" data-nb-ref-number="225" id="idea225" data-nb-words="3" data-nb-chars="14">Den byl jasný.</span></p>
          <p class="chunk" data-nb-ref-number="226" data-nb-words="9" data-nb-chars="48"><span class="idea" data-nb-ref-number="226" id="idea226" data-nb-words="9" data-nb-chars="48">Trpělivě jsem čekal, až&nbsp;přijde to, co&nbsp;má&nbsp;přijít.</span></p>
          <p class="chunk" data-nb-ref-number="227" data-nb-words="63" data-nb-chars="345"><span class="idea" data-nb-ref-number="227" id="idea227" data-nb-words="63" data-nb-chars="345">Sloužící mě&nbsp;zavolal k&nbsp;snídani. Byla v&nbsp;dobu stejnou jako v&nbsp;Růžovém domě. Když jsem vešel do&nbsp;jídelny, řekla mi&nbsp;Matylda, jak je&nbsp;ode mne milé, že&nbsp;jsem doprovodil do&nbsp;Hvězdného dvora její přátele a&nbsp;jejího syna, že&nbsp;se&nbsp;bude snažit, aby se&nbsp;mi&nbsp;ve&nbsp;Hvězdném dvoře líbilo, v&nbsp;tom že&nbsp;jí&nbsp;dojista pomůže její přítel, jehož zásluhou mě&nbsp;tak přitahuje Strázný dvůr.</span></p>
          <p class="chunk" data-nb-ref-number="228" data-nb-words="41" data-nb-chars="229"><span class="idea" data-nb-ref-number="228" id="idea228" data-nb-words="41" data-nb-chars="229">Odpověděl jsem jí, že&nbsp;jsem se&nbsp;na&nbsp;cestu do&nbsp;Hvězdného dvora velice těšil a&nbsp;jakou mám radost, že&nbsp;tady jsem. Není vůbec důležité, aby se&nbsp;mi&nbsp;věnovaly nějaké ohledy, prosím pouze, aby ke&nbsp;mně byli lidé shovívaví, pokud v&nbsp;něčem pochybím.</span></p>
          <p class="chunk" data-nb-ref-number="229" data-nb-words="12" data-nb-chars="69"><span class="idea" data-nb-ref-number="229" id="idea229" data-nb-words="12" data-nb-chars="69">Po&nbsp;mně vešel do&nbsp;místnosti Eustach. Matylda i&nbsp;jej ještě jednou vítala.</span></p>
          <p class="chunk" data-nb-ref-number="230" data-nb-words="10" data-nb-chars="50"><span class="idea" data-nb-ref-number="230" id="idea230" data-nb-words="10" data-nb-chars="50">Gustav, který v&nbsp;jídelně už&nbsp;byl, přisedl si&nbsp;ke&nbsp;mně.</span></p>
          <p class="chunk" data-nb-ref-number="231" data-nb-words="55" data-nb-chars="311"><span class="idea" data-nb-ref-number="231" id="idea231" data-nb-words="55" data-nb-chars="311">Ženy byly domácky vlídné a&nbsp;krásné, ale oblečené ne&nbsp;tak prostě jako v&nbsp;Růžovém domě. Svého hostitele jsem uviděl poprvé ve&nbsp;zcela jiných šatech než na&nbsp;jeho usedlosti a&nbsp;při návštěvě v&nbsp;Jenském domě. Byl v&nbsp;černém, ve&nbsp;fraku, který byl střižen volněji a&nbsp;pohodlněji než obvykle, a&nbsp;dokonce měl v&nbsp;ruce lehký bobří klobouk.</span></p>
          <p class="chunk" data-nb-ref-number="232" data-nb-words="112" data-nb-chars="685"><span class="idea" data-nb-ref-number="232" id="idea232" data-nb-words="112" data-nb-chars="685">Po&nbsp;snídani řekla Matylda, že&nbsp;mi&nbsp;ukáže svůj příbytek. Ostatní se&nbsp;vydali za&nbsp;námi. Vyšli jsme z&nbsp;jídelny do&nbsp;jakési předsíně. Na&nbsp;jejím konci se&nbsp;otevřely dvoje křídlové dveře a&nbsp;uviděl jsem řadu pokojů, ty&nbsp;jistě zabíraly napodél celý dům. Když jsme vešli dovnitř, uviděl jsem, že&nbsp;v&nbsp;pokojích je&nbsp;všude výsostný pořádek a&nbsp;čisto, všechno je&nbsp;krásné a&nbsp;sladěné navzájem. Dveře byly dokořán, takže bylo vidět do&nbsp;všech pokojů až&nbsp;na&nbsp;konec. Nábytek a&nbsp;zařízení byly příhodné, stěny vyzdobeny nespočetnými obrazy, stály tu&nbsp;vitríny s&nbsp;knihami, byly tu&nbsp;hudební nástroje a&nbsp;náčiní, na&nbsp;stojanech, které byly rozmístěny na&nbsp;vhodných místech, skvěly se&nbsp;květiny. Okny nahlíželo dovnitř blízké okolí a&nbsp;vzdálené hory.</span></p>
          <p class="chunk" data-nb-ref-number="233" data-nb-words="142" data-nb-chars="845"><span class="idea" data-nb-ref-number="233" id="idea233" data-nb-words="142" data-nb-chars="845">Ukázalo se, že&nbsp;tyhle pokoje skýtají pod střechou a&nbsp;mezi stěnami pěknou procházku. Člověk tu&nbsp;mohl kráčet, prohlížet si&nbsp;příjemné věci a&nbsp;nevnímat chlad anebo řádění nečasu anebo zimy, a&nbsp;přesto se&nbsp;dívat na&nbsp;pole a&nbsp;na lesy a&nbsp;na hory. I&nbsp;v&nbsp;létě tohle mohlo člověku skýtat potěšení, loudat se&nbsp;tu&nbsp;při otevřených oknech jakoby zpola ve&nbsp;volné přírodě a&nbsp;zpola uprostřed umění. Kdykoliv jsem upřel pohled spíše na&nbsp;jednotlivosti, vzbouzel mou pozornost zejména nábytek. Byl nový a&nbsp;vytvořený podle velice hezkých nápadů. Slušel natolik místům, kde stál, až&nbsp;to&nbsp;vypadalo, jako kdyby sem nedospěl zvenčí, nýbrž vznikl tu&nbsp;zároveň s&nbsp;místnostmi. Snoubilo se&nbsp;v&nbsp;něm hodně druhů dřeva, to&nbsp;jsem poznal velice záhy, byla to&nbsp;dřeva, jaká se&nbsp;jinak obvykle na&nbsp;nábytek nepoužívají, ale připadalo mi, že&nbsp;spolu ladí tak, jak ladí spolu v&nbsp;přírodě výtvory i&nbsp;tvorové navýsost různí.</span></p>
          <p class="chunk" data-nb-ref-number="234" data-nb-words="82" data-nb-chars="431"><span class="idea" data-nb-ref-number="234" id="idea234" data-nb-words="82" data-nb-chars="431">Stran toho jsem cosi podotkl k&nbsp;hostiteli a&nbsp;on odpověděl: „Kdysi jste se&nbsp;mě&nbsp;ptal, jestli všechno to, co&nbsp;jsme v&nbsp;naší truhlárně udělali znova, je&nbsp;v&nbsp;mém domě a&nbsp;já jsem na&nbsp;to&nbsp;odpověděl, že&nbsp;v&nbsp;něm jsou věci bezvýznamné, že&nbsp;však některé jsou souborně na&nbsp;místě jiném a&nbsp;že vás tam dovedu, pokud máte z&nbsp;takových věcí potěšení. To&nbsp;jiné místo jsou tyhle pokoje a&nbsp;vidíte tu&nbsp;ono nové zařízení a&nbsp;nový nábytek, co&nbsp;jsme zhotovili u&nbsp;nás v&nbsp;truhlárně.“</span></p>
          <p class="chunk" data-nb-ref-number="235" data-nb-words="16" data-nb-chars="103"><span class="idea" data-nb-ref-number="235" id="idea235" data-nb-words="16" data-nb-chars="103">„Ale je&nbsp;nutno obdivovat, nakolik se&nbsp;sem vzdor své rozmanitosti a&nbsp;tvarové různorodosti hodí,“ řekl jsem.</span></p>
          <p class="chunk" data-nb-ref-number="236" data-nb-words="407" data-nb-chars="2448"><span class="idea" data-nb-ref-number="236" id="idea236" data-nb-words="407" data-nb-chars="2448">„Když jsme pojali úmysl postupně vybavit Matyldiny pokoje novým nábytkem,“ opáčil, „pořídili jsme půdorysy a&nbsp;nákresy všech těchhle pokojů, jak jdou za&nbsp;sebou v&nbsp;řadě, určili jsme barvy, jaké by&nbsp;měly mít stěny jednotlivých pokojů, a&nbsp;hned jsme barvy zaznamenali do&nbsp;nákresů. Nato jsme stanovili velikost, tvar a&nbsp;barvu, a&nbsp;tedy i&nbsp;dřevo jednotlivých kusů nábytku. Vyhotovily se&nbsp;jejich barevné kresby a&nbsp;porovnaly s&nbsp;nákresy pokojů. Tvary nábytku se&nbsp;navrhly ve&nbsp;slohu, jejž jsme pochytili od&nbsp;starověku, jak jsem vám už&nbsp;jednou říkal, ale tak, že&nbsp;jsme přímo nenapodobovali starověk, nýbrž zhotovovali jsme nábytek nezávisle, pro dnešní dobu, se&nbsp;stopami toho, co&nbsp;jsme si&nbsp;osvojili z&nbsp;minulých dob. Postupně jsme došli k&nbsp;tomuto názoru, když jsme viděli, že&nbsp;nový nábytek hezký není a&nbsp;že starý nepůsobí útulně, ježto neladí s&nbsp;novými místnostmi. Když bylo po&nbsp;nesčetných pokusech, nákresech a&nbsp;návrzích všechno konečně hotovo, sami jsme se&nbsp;divili, jak krásný ten nábytek je. V&nbsp;umění, pokud se&nbsp;u&nbsp;věcí tak nepatrných dá&nbsp;o&nbsp;umění mluvit, je&nbsp;nějaký skok možný právě tak málo jako v&nbsp;přírodě. Kdo by&nbsp;chtěl zničehonic vymyslet něco nového, co&nbsp;by&nbsp;se&nbsp;nepodobalo ani částem, ani celkovému tvaru, byl by&nbsp;pošetilý nejinak než ten, kdo by&nbsp;požadoval, aby se&nbsp;ze&nbsp;zvířat a&nbsp;z&nbsp;rostlin už&nbsp;existujících najednou vyvíjely nové, jaké tu&nbsp;doposud nebyly. Jenže ve&nbsp;stvořeném světě jde vždy o&nbsp;ryzí a&nbsp;moudrou pozvolnost, v&nbsp;umění však, protože to&nbsp;je&nbsp;ponecháno člověku na&nbsp;jeho svobodné vůli, často se&nbsp;objevuje tu&nbsp;rozervanost, tu&nbsp;klidné spočívání, tu&nbsp;ústup. Pokud jde o&nbsp;ta různá dřeva, použila se&nbsp;tu&nbsp;téměř všechna a&nbsp;nejkrásnější plátky, které jsme nařezali ze&nbsp;špalků olší, jež vyrostly na&nbsp;naší bažině. Můžete si&nbsp;je&nbsp;pak prohlédnout. Ale také jsme se&nbsp;snažili z&nbsp;celé naší končiny posbírat dřeva, jaká nám připadala krásná, a&nbsp;kus po&nbsp;kuse jsme nashromáždili víc, než jsme se&nbsp;zpočátku domnívali. Tak je&nbsp;tu&nbsp;sněhobílý, hladký klen, kroužkový javor, plátky hlíz tmavého javoru&nbsp;– všechno z&nbsp;míst, kde teče Aliza&nbsp;–, pak bříza z&nbsp;náspů a&nbsp;z&nbsp;útesů Alizy, jalovec z&nbsp;té vyprahlé svažité pláně, jasan, jeřáb, tis, jilm, dokonce suky z&nbsp;jedle, lískový keř, řešetlák, trnka a&nbsp;leckteré další křoviny, které soupeří v&nbsp;pevnosti i&nbsp;jemnosti, pak z&nbsp;našich zahrad vlašský ořech, švestka, broskev, hrušeň, růže. Eustach namaloval plátky veškerých dřev a&nbsp;sestavil je&nbsp;na&nbsp;porovnávání, může vám někdy ty&nbsp;nákresy ukázat na&nbsp;Strázném dvoře a&nbsp;vyjmenovat vám bezpočet dalších druhů, které jsem vám tu&nbsp;neřekl. Ve&nbsp;sbírce dřev jsou určitě také.“</span></p>
          <p class="chunk" data-nb-ref-number="237" data-nb-words="143" data-nb-chars="828"><span class="idea" data-nb-ref-number="237" id="idea237" data-nb-words="143" data-nb-chars="828">Prohlédl jsem si&nbsp;všechny ty&nbsp;věci důkladněji. Plátky olší, o&nbsp;nichž mi&nbsp;hostitel v&nbsp;minulém roce říkal, že&nbsp;se&nbsp;užily kdesi jinde, byly vskutku mimořádné, takové jiskrné a&nbsp;vznešené, také neobyčejně velké, a&nbsp;veškeré ostatní dřevo tak jemné, tak sličně složené, až&nbsp;by&nbsp;člověk ani netušil, že&nbsp;pochází z&nbsp;našich lesů. A&nbsp;tvary nábytku lehounké, jemné, přítulné, úplně jiné než nábytek, který se&nbsp;vyrábí dnes, a&nbsp;přesto tak nové a&nbsp;příhodné pro naši dobu! Poznal jsem, jaká hodnota tkví v&nbsp;těch kresbách, co&nbsp;má&nbsp;Eustach. Pomyslel jsem na&nbsp;otce, který má&nbsp;podobné věci rovněž nesmírně rád. Ach, kdyby tu&nbsp;tak byl, aby je&nbsp;viděl! Připadal jsem si, jako kdyby mi&nbsp;v&nbsp;mysli vzcházely nové poznatky. Odvážil jsem se&nbsp;pohlédnout na&nbsp;Natálii, ale rychle jsem zrak zase odvrátil; byla tak pohroužena do&nbsp;myšlenek, až&nbsp;se&nbsp;mi&nbsp;zdálo, že&nbsp;rudne, když jsem na&nbsp;ni&nbsp;pohlédl.</span></p>
          <p class="chunk" data-nb-ref-number="238" data-nb-words="50" data-nb-chars="283"><span class="idea" data-nb-ref-number="238" id="idea238" data-nb-words="50" data-nb-chars="283">Matylda řekla Eustachovi: „Jak tak čas běžel, nedošlo tu&nbsp;k&nbsp;nižádné záměrné škodě, zato leccos se&nbsp;tu&nbsp;změnilo a&nbsp;není už&nbsp;tak hezké jako zpočátku. Pokud budete mít někdy čas a&nbsp;bude se&nbsp;vám chtít sem zajet, prohlédneme si&nbsp;to&nbsp;všechno, rozpoznáte omyly a&nbsp;napovíte nám, jak od&nbsp;nich odpomoci.“</span></p>
          <p class="chunk" data-nb-ref-number="239" data-nb-words="181" data-nb-chars="1149"><span class="idea" data-nb-ref-number="239" id="idea239" data-nb-words="181" data-nb-chars="1149">Šli jsme dál. Otevřenými dveřmi jsme dospěli do&nbsp;pokojů, které byly na&nbsp;druhé straně domu. Ty, jimiž jsme už&nbsp;prošli, směřovaly na&nbsp;jih, tyhle vedly na&nbsp;západ. Byla to&nbsp;velká síň a&nbsp;dvě boční jizby. Jestliže předchozí pokoje byly milé a&nbsp;útulné, tyhle byly vpravdě skvostné. Sál měl podlahu z&nbsp;mramorových dlaždic, pokoje starobyle obkládané stěny, starobylé závěsy na&nbsp;oknech a&nbsp;starobylý nábytek, mramor na&nbsp;podlaze síně byl navýsost krásný, vzácný a&nbsp;rozmanitý, složený podle nákresu a&nbsp;leštěný tak, že&nbsp;zrcadlil všechno kolem. Byl to&nbsp;ten nejopravdovější a&nbsp;nejohnivější koberec. Také jsme si&nbsp;tu&nbsp;museli obout plstěné papuče. Na&nbsp;té&nbsp;zrcadlové podlaze stály svrchovaně krásné a&nbsp;zachovalé staré skříně i&nbsp;jiné kusy zařízení. Tady byly shromážděny ty&nbsp;největší. V&nbsp;oněch dvou sousedících jizbách na&nbsp;ohnivě barevných kobercích dřev se&nbsp;tyčily kusy menší, jemnější, křehčí. Ačkoliv snad tenhle starobylý nábytek nebyl krásnější než u&nbsp;mého hostitele&nbsp;– myslím, že&nbsp;krásnější asi ani neexistoval –, všechno tu&nbsp;spolu ladilo tak, jako kdyby ti, kdo původně dali tyhle věci vyrobit, měli užuž vstoupit do&nbsp;dveří ve&nbsp;svých někdejších krojích. Člověka zaléval pocit čehosi významného.</span></p>
          <p class="chunk" data-nb-ref-number="240" data-nb-words="23" data-nb-chars="171"><span class="idea" data-nb-ref-number="240" id="idea240" data-nb-words="23" data-nb-chars="171">„Ten mramor,“ řekl můj hostitel, „se vydobyl na&nbsp;nejrůznějších místech, vybrousil, vyleštil a&nbsp;podle jednoho starožitného nákresu vícera chrámových oken zasadil do&nbsp;podlahy.“</span></p>
          <p class="chunk" data-nb-ref-number="241" data-nb-words="18" data-nb-chars="104"><span class="idea" data-nb-ref-number="241" id="idea241" data-nb-words="18" data-nb-chars="104">„Ale že&nbsp;jste dali dohromady ten nábytek, tak že&nbsp;spolu tak jedinečně ladí, to&nbsp;je&nbsp;obdivuhodné,“ řekl jsem.</span></p>
          <p class="chunk" data-nb-ref-number="242" data-nb-words="297" data-nb-chars="1769"><span class="idea" data-nb-ref-number="242" id="idea242" data-nb-words="297" data-nb-chars="1769">„Takže vám připadá, že&nbsp;spolu ladí?“ opáčil hostitel. „Vidíte, to&nbsp;jsem rád, že&nbsp;to&nbsp;říkáte. Vy&nbsp;jste pozorovatel, kterého nežene nějaká chtivost po&nbsp;starém, jak nám to&nbsp;vyčítají naši protivníci. Jde jenom o&nbsp;tohle: když se&nbsp;přišlo na&nbsp;to, jak doba právě uplynulá byla nicotná a&nbsp;prázdná, a&nbsp;lidé se&nbsp;začali vracet k&nbsp;věcem starým a&nbsp;ty už&nbsp;se&nbsp;nepovažovaly za&nbsp;haraburdí a&nbsp;veteš, nýbrž za&nbsp;cosi krásného, děly se&nbsp;pohříchu bláhovosti. Znovu se&nbsp;sbíraly věci staré a&nbsp;pouze staré. Namísto nové módy s&nbsp;novými objekty přišla móda ještě novější s&nbsp;objekty starými. Lidé lačně hromadili skříně, klekátka, stoly a&nbsp;podobně, protože byly staré, ne&nbsp;protože jsou krásné, a&nbsp;stavěli si&nbsp;je&nbsp;do&nbsp;příbytků. Stály tu&nbsp;pohromadě věci, které ve&nbsp;své době existovaly daleko od&nbsp;sebe, a&nbsp;nemohlo být jinak, než že&nbsp;výsledek byl odpudivý a&nbsp;nepřátelé starého, pokud vládli citem, nemohli se&nbsp;neodvracet. Ale nic nemůže být tak nepatřičného jako věci z&nbsp;hodně rozličných časů. Prarodiče vkládali do&nbsp;věcí tolik svérázného ducha&nbsp;– byl to&nbsp;duch jejich mysli a&nbsp;obecně jejich pocitů&nbsp;–, že&nbsp;tomuto duchu obětovali dokonce účelnost. Do&nbsp;nového nábytku se&nbsp;látky, šaty a&nbsp;podobné věci umisťují praktičtěji než do&nbsp;starého. Starý nábytek přibližně ze&nbsp;stejné doby, ale různého účelu lze poskládat k&nbsp;sobě a&nbsp;přitom si&nbsp;nijak příliš nezadat vůči duchu důvěrnosti a&nbsp;vroucnosti, který v&nbsp;něm tkví, kdežto z&nbsp;našeho nábytku, protože ten v&nbsp;sobě nemá ducha, zato má&nbsp;svůj účel, sálá cosi nesmyslného, jestliže se&nbsp;v&nbsp;jednom pokoji shromáždí nábytek různého použití, jako třeba psací stůl, mycí stůl, knihovna a&nbsp;postel. Největšího účinku se&nbsp;ovšem dosáhne, pokud se&nbsp;postaví do&nbsp;jednoho pokoje starý nábytek z&nbsp;týchž a&nbsp;dobrých časů, takže ten má&nbsp;stejného ducha, a&nbsp;rovněž nábytek totožného účelu. To&nbsp;je&nbsp;pak vskutku naprosto jiná řeč než u&nbsp;našich nových věcí.“</span></p>
          <p class="chunk" data-nb-ref-number="243" data-nb-words="9" data-nb-chars="42"><span class="idea" data-nb-ref-number="243" id="idea243" data-nb-words="9" data-nb-chars="42">„A&nbsp;to se&nbsp;podle mého děje tady,“ řekl jsem.</span></p>
          <p class="chunk" data-nb-ref-number="244" data-nb-words="76" data-nb-chars="474"><span class="idea" data-nb-ref-number="244" id="idea244" data-nb-words="76" data-nb-chars="474">„Není všechno staré,“ opáčil. „Leckterá věc zanikla tak nenávratně, že&nbsp;je&nbsp;téměř nemožné zařídit nějaký příbytek objekty z&nbsp;téže doby, tak aby nescházel jediný nezbytný kus nábytku a&nbsp;zařízení. Proto jsme raději dali takový nábytek a&nbsp;zařízení nově vyrobit ve&nbsp;starém slohu, než abychom sem mísili starý nábytek z&nbsp;doby docela jiné. Aby ovšem nikdo nebyl uváděn v&nbsp;omyl, upevnili jsme na&nbsp;každý takový staronový nábytek stříbrný štítek, na&nbsp;kterém je&nbsp;vyryt nápis o&nbsp;této skutečnosti.“</span></p>
          <p class="chunk" data-nb-ref-number="245" data-nb-words="10" data-nb-chars="64"><span class="idea" data-nb-ref-number="245" id="idea245" data-nb-words="10" data-nb-chars="64">Ukázal mi&nbsp;objekty, které byly vyrobeny v&nbsp;truhlárně jako doplňky.</span></p>
          <p class="chunk" data-nb-ref-number="246" data-nb-words="51" data-nb-chars="328"><span class="idea" data-nb-ref-number="246" id="idea246" data-nb-words="51" data-nb-chars="328">Přesto jsem nepřestával mít pořád týž dojem a&nbsp;neustále a&nbsp;nepřestajně mi&nbsp;táhla hlavou myšlenka na&nbsp;otce. Dovedli mě&nbsp;ke&nbsp;starým, těžkým, zlatem a&nbsp;stříbrem protkávaným okenním závěsům, řekli, že&nbsp;jsou původní, a&nbsp;stejně tak kožené obložení stěn pokoje, různobarevné a&nbsp;opatřené kovovými ozdobami. Jen se&nbsp;musela kůže vyspravit a&nbsp;osvěžit.</span></p>
          <p class="chunk" data-nb-ref-number="247" data-nb-words="165" data-nb-chars="983"><span class="idea" data-nb-ref-number="247" id="idea247" data-nb-words="165" data-nb-chars="983">Když jsem se&nbsp;dosyta vynadíval na&nbsp;ty&nbsp;nadmíru vážné a&nbsp;obřadné komnaty, odemkla Matylda těžký zámek dveří u&nbsp;východu a&nbsp;ocitli jsme se&nbsp;v&nbsp;několika nevýznamných místnostech vedoucí na&nbsp;sever, mezi nimi také v&nbsp;obecné vstupní síni a&nbsp;v&nbsp;jídelně. Odtud jsme došli do&nbsp;křídla, do&nbsp;jehož oken dopadalo ranní slunce. Tady byly obývací pokoje Matyldy a&nbsp;Natálie. Každá měla jednu větší a&nbsp;jednu menší jiz­bu. Ty&nbsp;byly zařízeny prostě, novým nábytkem, a&nbsp;díky věcem, které se&nbsp;bezprostředně užívaly, prozrazovaly, že&nbsp;se&nbsp;v&nbsp;nich bydlí; přitom jsem v&nbsp;nich neviděl žádné titěrnosti, jakých bývají často plné pokoje žen, ne&nbsp;sice u&nbsp;mých rodičů, zato na&nbsp;jiných místech našeho města. V&nbsp;každém z&nbsp;těch dvou příbytků jsem uviděl jednu z&nbsp;citer, které byly tehdy v&nbsp;Růžovém domě. U&nbsp;Natálie převládaly zejména květiny. Všude kolem stály stojany, na&nbsp;ty&nbsp;je&nbsp;přinesli ze&nbsp;zahrady, aby tady odkvetly. A&nbsp;větší rostliny, zejména takové, které měly krásné listy anebo krásné ustrojení, stály tu&nbsp;v&nbsp;půlkruhu a&nbsp;ve skupinách na&nbsp;podlaze.</span></p>
          <p class="chunk" data-nb-ref-number="248" data-nb-words="12" data-nb-chars="75"><span class="idea" data-nb-ref-number="248" id="idea248" data-nb-words="12" data-nb-chars="75">V&nbsp;předsíni, která byla jakýmsi vchodem do&nbsp;těchto příbytků, skvěl se&nbsp;klavír.</span></p>
          <p class="chunk" data-nb-ref-number="249" data-nb-words="97" data-nb-chars="630"><span class="idea" data-nb-ref-number="249" id="idea249" data-nb-words="97" data-nb-chars="630">Pokoje ve&nbsp;druhém poschodí domu byly pořád takové, jaké bývaly dřív. Vypadaly tak, jak často vypadají v&nbsp;rozlehlých starých zámcích. Byly plné nábytku ze&nbsp;starých dob, většinou nikoli vkusného, tretek minulých pokolení, tu&nbsp;a&nbsp;tam zbraní a&nbsp;obrazů, zejména podobizen, které byly vytvořeny podle okamžitého vrtochu. Zejména na&nbsp;stěnách chodeb visela vyobrazení velkých ryb, které kdysi kdosi chytil, spolu s&nbsp;popisem té&nbsp;události, jelenů, které někdo skolil, pernaté zvěře, divočáků a&nbsp;podobně. Nechyběli ani psí miláčkové. V&nbsp;tomhle poschodí vedly na&nbsp;jih hostinské pokoje a&nbsp;tvořily celé řádné křídlo. Tady byl i&nbsp;můj pokoj spolu s&nbsp;Gustavovým.</span></p>
          <p class="chunk" data-nb-ref-number="250" data-nb-words="111" data-nb-chars="702"><span class="idea" data-nb-ref-number="250" id="idea250" data-nb-words="111" data-nb-chars="702">Když jsme si&nbsp;prohlédli pokoje, vyšli jsme pod širé nebe. Široké hlavní schodiště z&nbsp;červeného mramoru vedlo dolů do&nbsp;nádvoří. Na&nbsp;něm bylo vidět, jak je&nbsp;budova veliká. Obklopovala je&nbsp;čtyři úplně stejná dlouhá křídla. Uprostřed něho byla kašna z&nbsp;šedého mramoru, do&nbsp;ní&nbsp;se&nbsp;z&nbsp;propletené skupiny čtyř vodních bohyň vlévaly čtyři zurčivé proudy. Kolem kašny rostly čtyři javory, ty&nbsp;dojista nebyly menší než ty, které vroubily zámecký vrch. Na&nbsp;písčitém prostranství pod javory byly lavičky rovněž z&nbsp;šedého mramoru. Z&nbsp;písčitého prostranství na&nbsp;všechny strany jak paprsky vybíhaly pískem vysypané pěšiny. Zbylý prostor byl jednolitý trávník, až&nbsp;na&nbsp;to, že&nbsp;podél zdí domu vedlo kolem dokola dláždění hladkých kamenů.</span></p>
          <p class="chunk" data-nb-ref-number="251" data-nb-words="102" data-nb-chars="581"><span class="idea" data-nb-ref-number="251" id="idea251" data-nb-words="102" data-nb-chars="581">Z&nbsp;nádvoří jsme velkou branou vyšli ven. Když jsme byli za&nbsp;branou, mimoděk jsem se&nbsp;otočil, abych se&nbsp;podíval na&nbsp;budovu. Nad branou byl dosti rozlehlý kamenný štít se&nbsp;sedmi hvězdami. Jinak jsem neuviděl nic než to, co&nbsp;jsem už&nbsp;zahlédl, když jsem se&nbsp;ráno rozhlížel z&nbsp;okna. Šli jsme po&nbsp;písčité pěšině na&nbsp;zeleném trávníku, obešli jsme dům a&nbsp;za ním se&nbsp;octli v&nbsp;zahradě. Tady jsem viděl, to&nbsp;co&nbsp;jsem si&nbsp;myslel už&nbsp;dřív, že&nbsp;budovu, která se&nbsp;věru nemohla nenazývat zámkem, skládají ona pouhá čtyři velká křídla vytvářející dokonalý čtverec. Hospodářské budovy byly dost daleko od&nbsp;budovy v&nbsp;údolí.</span></p>
          <p class="chunk" data-nb-ref-number="252" data-nb-words="148" data-nb-chars="914"><span class="idea" data-nb-ref-number="252" id="idea252" data-nb-words="148" data-nb-chars="914">Zahrada se&nbsp;začínala květinami, ovocem a&nbsp;zeleninou, bylo na&nbsp;ní&nbsp;však patrné, že&nbsp;někde v&nbsp;dálce dojista končí čímsi, co&nbsp;vypadalo jako listnatý les. Všechno bylo čisťounké a&nbsp;pohledné. Zahrada byla i&nbsp;tady zalidněna opeřenými obyvateli a&nbsp;měli tu&nbsp;podobná zařízení jako na&nbsp;Strázném dvoře. Stromy i&nbsp;tady byly výtečné a&nbsp;zdravé. Růží se&nbsp;tu&nbsp;vyskytovalo rovněž hodně, pouze ne&nbsp;ve&nbsp;zvláštních seskupeních jako u&nbsp;mého hostitele. Skleníky v&nbsp;zahradě rozlehlé a&nbsp;daleko větší a&nbsp;pečlivěji udržované než na&nbsp;Strázném dvoře. Zahradník, mladý, a&nbsp;jak se&nbsp;zdálo, poučený člověk, přijal nás zdvořile a&nbsp;uctivě u&nbsp;vchodu do&nbsp;skleníku. Ukazoval mi&nbsp;své poklady důkladněji, než bych byl vzhledem ke&nbsp;svým společníkům, pro něž tu&nbsp;nic nebylo nové, pokládal za&nbsp;únosné. Bylo tu&nbsp;hodně rostlin z&nbsp;neznámých částí světa, jak ve&nbsp;vytápěném, tak ve&nbsp;studeném skleníku. Zvláště ho&nbsp;těšila jeho bohatá sbírka ananasů, které v&nbsp;jednom skleníku zaujímaly zvláštní místo.</span></p>
          <p class="chunk" data-nb-ref-number="253" data-nb-words="122" data-nb-chars="713"><span class="idea" data-nb-ref-number="253" id="idea253" data-nb-words="122" data-nb-chars="713">Nedaleko za&nbsp;budovou skleníku se&nbsp;tyčila skupina lip, které byly téměř tak krásné a&nbsp;velké jako lípy v&nbsp;zahradě Strázného dvora. I&nbsp;písek pod jejich stinným přístřeším byl stejně čistě umeten, a&nbsp;aby podobnost byla úplná, stejně důvěřivě jako po&nbsp;písku Růžového domu běhaly po&nbsp;něm pěnkavy, strnadi, rehkové a&nbsp;další ptáci. Že&nbsp;pod lipami stály lavičky, je&nbsp;samozřejmé. Lípa je&nbsp;strom útulný. Kde by&nbsp;tak asi byla v&nbsp;německých krajích lípa&nbsp;– a&nbsp;v&nbsp;krajích jiných je&nbsp;tomu dojista nejinak –, aby pod ní&nbsp;nestála lavička anebo na&nbsp;ní&nbsp;nevisel obraz anebo by&nbsp;vedle ní&nbsp;nebyla kaplička. Krása jejího ustrojení, přístřeší jejího stínu a&nbsp;pospolitý bzukot života v&nbsp;jejích větvích k&nbsp;něčemu takovému vybízí. Uchýlili jsme se&nbsp;do&nbsp;stínu těch lip.</span></p>
          <p class="chunk" data-nb-ref-number="254" data-nb-words="29" data-nb-chars="173"><span class="idea" data-nb-ref-number="254" id="idea254" data-nb-words="29" data-nb-chars="173">„Tohleto je&nbsp;vlastně ve&nbsp;Hvězdném dvoře nejkrásnější místo,“ řekla Matylda, „a každý, kdo zajde do&nbsp;zahrady, musí si&nbsp;tu&nbsp;chvilku odpočinout, a&nbsp;proto byste tak měli učinit i&nbsp;vy.“</span></p>
          <p class="chunk" data-nb-ref-number="255" data-nb-words="60" data-nb-chars="354"><span class="idea" data-nb-ref-number="255" id="idea255" data-nb-words="60" data-nb-chars="354">Řekla to&nbsp;a&nbsp;ukázala na&nbsp;lavičky, které stály pod kmeny lip takřka jedním obloukem a&nbsp;za nimiž se&nbsp;vzpínala stěna zelených křovisek. Usedli jsme. Bzukot, jaký se&nbsp;v&nbsp;těchto stromech vždy ozývá, měli jsme stejnoměrně rozprostřený nad hlavami, bezzvučné pobíhání ptáků po&nbsp;písku měli jsme před očima a&nbsp;lehce nám doléhalo k&nbsp;sluchu, když tu&nbsp;a&nbsp;tam vzlétali do&nbsp;stromů.</span></p>
          <p class="chunk" data-nb-ref-number="256" data-nb-words="30" data-nb-chars="161"><span class="idea" data-nb-ref-number="256" id="idea256" data-nb-words="30" data-nb-chars="161">Po&nbsp;nějaké době jsem postřehl, že&nbsp;je&nbsp;slyšet, byť s&nbsp;přestávkami, jemný šumot, tak jako kdyby ho&nbsp;tu&nbsp;přivál jemný vánek, tu&nbsp;zas ho&nbsp;nepřivál. Vyslovil jsem se&nbsp;k&nbsp;tomu.</span></p>
          <p class="chunk" data-nb-ref-number="257" data-nb-words="9" data-nb-chars="58"><span class="idea" data-nb-ref-number="257" id="idea257" data-nb-words="9" data-nb-chars="58">„Slyšel jste dobře,“ řekla Matylda, „hned tu&nbsp;věc uvidíme.“</span></p>
          <p class="chunk" data-nb-ref-number="258" data-nb-words="167" data-nb-chars="1029"><span class="idea" data-nb-ref-number="258" id="idea258" data-nb-words="167" data-nb-chars="1029">Vstali jsme a&nbsp;po úzké písčité pěšině prošli křovisky, která byla v&nbsp;malé vzdálenosti za&nbsp;lipami. Když jsme urazili tak asi čtyřicet nebo padesát kroků, houština se&nbsp;rozestoupila a&nbsp;uvítalo nás volné prostranství, jež vzadu uzavírala hustá zeleň. Tu&nbsp;tvořil břečťan pnoucí se&nbsp;po&nbsp;zdi z&nbsp;velkých kamenů; na&nbsp;jejích obou koncích rostly obrovité duby. Uprostřed zdi byl velký otvor vymezený nahoře obloukem, čímsi jako velkým výklenkem anebo jako chrámovou klenbou. V&nbsp;nitru té&nbsp;klenby, která jako kdyby měla jakýsi rostlinný povlak, spočívala postava ze&nbsp;sněhobílého mramoru&nbsp;– nikdy jsem ještě neviděl tak třpytivý a&nbsp;téměř průsvitný bílý mramor, který ještě více vynikal tou zelení, která jej vroubila. Ta&nbsp;postava byla dívka, ale v&nbsp;notně nadživotní velikosti, což ovšem v&nbsp;té břečťanové stěně a&nbsp;vedle těch velkých dubů nebilo nijak do&nbsp;očí. Hlavu si&nbsp;podpírala jednou dlaní, druhou paží objímala nádobu, z&nbsp;níž proudila voda do&nbsp;nádržky před ní. Z&nbsp;nádržky voda padala do&nbsp;vyzděné prohlubně v&nbsp;písku, z&nbsp;té pak jako drobný potůček vytékala do&nbsp;křovisek.</span></p>
          <p class="chunk" data-nb-ref-number="259" data-nb-words="31" data-nb-chars="170"><span class="idea" data-nb-ref-number="259" id="idea259" data-nb-words="31" data-nb-chars="170">Chvíli jsme stáli, dívali se&nbsp;na&nbsp;postavu a&nbsp;bavili se&nbsp;o&nbsp;ní. Eustach a&nbsp;já jsme z&nbsp;jakési alabastrové ulity, která stála v&nbsp;jedné břečťanové prohlubni, okusili i&nbsp;té svěží vody.</span></p>
          <p class="chunk" data-nb-ref-number="260" data-nb-words="124" data-nb-chars="716"><span class="idea" data-nb-ref-number="260" id="idea260" data-nb-words="124" data-nb-chars="716">Nato jsme za&nbsp;stěnou z&nbsp;rostlin vystoupali po&nbsp;kamenném schodišti a&nbsp;vyšli na&nbsp;vršek, na&nbsp;němž opět byla sedátka stíněná rozmanitými keři. Pohled na&nbsp;dům však skýtala. Museli jsme se&nbsp;zase na&nbsp;chvilku posadit. Mezi duby jako v&nbsp;nějakém zeleném sukovitém rámu prostíral se&nbsp;dům. Se&nbsp;svou vysokou strmou střechou ze&nbsp;starobylých tašek a&nbsp;svými širokými a&nbsp;vysoko čnícími komíny podobal se&nbsp;hradu, ne&nbsp;sice hradu z&nbsp;rytířských dob, přesto však z&nbsp;let, kdy se&nbsp;ještě nosily přilby, ale také se&nbsp;na&nbsp;ně&nbsp;už&nbsp;snášely měkké kadeře paruky. Váha celého toho jevu projevovala se&nbsp;v&nbsp;celé stavbě. Po&nbsp;obou stranách zámku bylo vidět krajinu a&nbsp;v&nbsp;pozadí líbeznou modř hor. Temné tvary lip, pod nimiž jsme předtím seděli, byly dále nalevo a&nbsp;nevadily výhledu.</span></p>
          <p class="chunk" data-nb-ref-number="261" data-nb-words="118" data-nb-chars="731"><span class="idea" data-nb-ref-number="261" id="idea261" data-nb-words="118" data-nb-chars="731">„V&nbsp;novější době zdi tohohle zámku zhola nesprávně přemalovali na&nbsp;bělošedo,“ řekl můj hostitel, „nejspíš aby budova vypadala přívětivěji; podobně si&nbsp;počínali na&nbsp;konci minulého století hodně často. Pokud by&nbsp;se&nbsp;ty&nbsp;velké kameny, z&nbsp;nichž jsou zbudovány hlavní zdi, nebyly natřely, pak by&nbsp;jejich přirozená šeď dohromady s&nbsp;rezavou hnědí střechy a&nbsp;zelení stromů působila velmi harmonicky. Teď však se&nbsp;tu&nbsp;zámek vyjímá jako stará žena, která má&nbsp;na&nbsp;sobě bílé šaty. Kdyby byl zámek v&nbsp;mém vlastnictví, zkusil bych, jestli by&nbsp;se&nbsp;barva nedala vodou a&nbsp;kartáči a&nbsp;vposled suchou cestou jemným dlátem odstranit. Kdyby se&nbsp;rok co&nbsp;rok na&nbsp;to&nbsp;vynaložila mírná částka, každoročně by&nbsp;rostla vyhlídka, že&nbsp;bude člověk posléze ušetřen toho odpudivého pohledu.“</span></p>
          <p class="chunk" data-nb-ref-number="262" data-nb-words="74" data-nb-chars="464"><span class="idea" data-nb-ref-number="262" id="idea262" data-nb-words="74" data-nb-chars="464">„Můžeme to&nbsp;zkusit někde blízko země a&nbsp;podle výsledku vypracovat přibližný propočet nákladů,“ řekla Matylda; „ráda přiznám, že&nbsp;i&nbsp;mě ten pohled na&nbsp;tuhle barvu netěší, zvláště když vnější strana zdi je&nbsp;celá z&nbsp;kamenů, které k&nbsp;sobě přiléhají jemnými spárami, a&nbsp;tedy se&nbsp;při stavbě budovy nepočítalo s&nbsp;barvou jinou než kamenů. Teď je&nbsp;zámek uvnitř daleko přirozenější, a&nbsp;i když zrovna nepřipomíná nějakou určitou uměleckou dobu, svým způsobem harmoničtější než z&nbsp;vnějšku.“</span></p>
          <p class="chunk" data-nb-ref-number="263" data-nb-words="40" data-nb-chars="252"><span class="idea" data-nb-ref-number="263" id="idea263" data-nb-words="40" data-nb-chars="252">„Šedivá barva zdí s&nbsp;šedivými kamennými římsami oken, která nejsou členěna nijak neobratně, spolu s&nbsp;výškou a&nbsp;šířkou oken, jejichž poměr vůči neměnným prostorům mezi nimi je&nbsp;případný, dala by&nbsp;domu zevnějšek krásnější, než se&nbsp;dá&nbsp;dnes tušit,“ řekl Eustach.</span></p>
          <p class="chunk" data-nb-ref-number="264" data-nb-words="61" data-nb-chars="354"><span class="idea" data-nb-ref-number="264" id="idea264" data-nb-words="61" data-nb-chars="354">Při tomhle jeho podotknutí mě&nbsp;napadlo, co&nbsp;mi&nbsp;kdysi říkal můj hostitel, že&nbsp;totiž starý nábytek se&nbsp;v&nbsp;nových domech nevyjímá dobře. Vzpomněl jsem si, že&nbsp;v&nbsp;síni a&nbsp;ve starobyle zařízených komnatách zámku vysoká okna, široké prostory mezi nimi a&nbsp;osobitě utvářené stropy v&nbsp;pokojích se&nbsp;k&nbsp;nábytku náramně hodí a&nbsp;v&nbsp;pokojích nového slohu by&nbsp;tomu tak dojista nebylo.</span></p>
          <p class="chunk" data-nb-ref-number="265" data-nb-words="46" data-nb-chars="263"><span class="idea" data-nb-ref-number="265" id="idea265" data-nb-words="46" data-nb-chars="263">Když jsme tu&nbsp;takhle debatovali, po&nbsp;kamenných schodech k&nbsp;nám nahoru přišla Natálie a&nbsp;Gustav, kteří se&nbsp;zdrželi u&nbsp;nymfy na&nbsp;kašně. Tváře měli jemně zruměnělé, tmavé oči jim vesele hleděly na&nbsp;svět pod širým nebem a&nbsp;obě ty&nbsp;mladistvé postavy se&nbsp;půvabně postavily za&nbsp;nás.</span></p>
          <p class="chunk" data-nb-ref-number="266" data-nb-words="139" data-nb-chars="838"><span class="idea" data-nb-ref-number="266" id="idea266" data-nb-words="139" data-nb-chars="838">Z&nbsp;pahorku s&nbsp;výhledem od&nbsp;dubů jsme se&nbsp;vraceli dál do&nbsp;zahrady a&nbsp;posléze jsme se&nbsp;ocitli uprostřed směsice javorů, buků, dubů, jedlí a&nbsp;dalších stromů, které jak nějaký lesík zahradu uzavíraly. Vešli jsme do&nbsp;stínu a&nbsp;asi nikde se&nbsp;neozývaly silnější projevy radosti a&nbsp;netřepetala se&nbsp;křídla ptáků hlasitěji než tady. Zašli jsme do&nbsp;míst, kde se&nbsp;přírodě pomohlo, aby tahle část zahrady byla ještě příjemnější, a&nbsp;Gustav mi&nbsp;ukázal lavičky, stolky a&nbsp;jiné končiny, kde býval s&nbsp;Natálií, kde se&nbsp;učili, kde si&nbsp;v&nbsp;dětství hrávali. Procházeli jsme kolem kmenů zkropených světlem a&nbsp;stínem, šli jsme po&nbsp;temných a&nbsp;zářivých zákoutích písčitých pěšin, šli jsme kolem bohatých zelených keřů, kolem laviček k&nbsp;odpočinku a&nbsp;zátočinami, které jsem předtím nepostřehl, vrátili jsme se&nbsp;v&nbsp;jednom místě do&nbsp;volné zahrady, na&nbsp;místě protilehlém tomu, kde jsme vešli do&nbsp;lesíka.</span></p>
          <p class="chunk" data-nb-ref-number="267" data-nb-words="21" data-nb-chars="116"><span class="idea" data-nb-ref-number="267" id="idea267" data-nb-words="21" data-nb-chars="116">Teď jsme prošli kolem oněch dvou velkých dubů zprava, stejně tak kolem lip, a&nbsp;jinou cestou jsme se&nbsp;vrátili do&nbsp;zámku.</span></p>
          <p class="chunk" data-nb-ref-number="268" data-nb-words="15" data-nb-chars="93"><span class="idea" data-nb-ref-number="268" id="idea268" data-nb-words="15" data-nb-chars="93">Oběd jsme pojedli na&nbsp;výsostné krásné zelené půdě kopce pod plátěným přístřeškem přímo u&nbsp;domu.</span></p>
          <p class="chunk" data-nb-ref-number="269" data-nb-words="48" data-nb-chars="283"><span class="idea" data-nb-ref-number="269" id="idea269" data-nb-words="48" data-nb-chars="283">Odpoledne se&nbsp;Matylda a&nbsp;Eustach předběžně domlouvali na&nbsp;tom, co&nbsp;by&nbsp;se&nbsp;mohlo udělat s&nbsp;uškozeními, která v&nbsp;průběhu času utrpěl nový nábytek v&nbsp;jižních pokojích, jakož i&nbsp;podlahy a&nbsp;dílem i&nbsp;starý nábytek v&nbsp;západních pokojích. K&nbsp;večeru jsme zašli do&nbsp;šafářova dvorce a&nbsp;do hospodářských budov.</span></p>
          <p class="chunk" data-nb-ref-number="270" data-nb-words="169" data-nb-chars="1022"><span class="idea" data-nb-ref-number="270" id="idea270" data-nb-words="169" data-nb-chars="1022">Tak jako se&nbsp;Matylda v&nbsp;Růžovém domě starala o&nbsp;ženskou část domácnosti, dozírala na&nbsp;všechno, co&nbsp;k&nbsp;ní náleželo, a&nbsp;vydávala pokyny k&nbsp;jejímu vylepšování, můj hostitel ve&nbsp;Hvězdném dvoře konal totéž stran všeho, co&nbsp;se&nbsp;nějak vztahovalo k&nbsp;péči o&nbsp;zevnějšek usedlosti; v&nbsp;tom měl zjevně více zkušeností než Matylda. Chodil do&nbsp;všech prostor, dozíral na&nbsp;dobytek a&nbsp;na jeho zaopatření a&nbsp;dozíral i&nbsp;na všechno, co&nbsp;souviselo s&nbsp;uchováváním anebo přetvářením hospodářských produktů. Jestliže mi&nbsp;tyto vztahy byly zřejmé už&nbsp;v&nbsp;Růžovém domě, tady byly ještě zřetelnější. V&nbsp;tom, jak si&nbsp;můj hostitel počínal, v&nbsp;tom zlomku debat, které vedl s&nbsp;Matyldou o&nbsp;domácích záležitostech a&nbsp;které jsem vyslechl, projevoval se&nbsp;jako člověk, který dopodrobna ví, jak se&nbsp;hospodaří na&nbsp;velké usedlosti a&nbsp;jaké povinnosti na&nbsp;něj v&nbsp;tomto smyslu spadají, plní horlivě, prozíravě a&nbsp;s&nbsp;přehledem o&nbsp;celku, kvůli tomu však ještě nepřekračuje meze, za&nbsp;nimiž se&nbsp;prostírá hájemství ženino. Tohle se&nbsp;dělo tak přirozeně, jako kdyby to&nbsp;samozřejmě muselo být pouze takhle, a&nbsp;ne jinak.</span></p>
          <p class="chunk" data-nb-ref-number="271" data-nb-words="245" data-nb-chars="1467"><span class="idea" data-nb-ref-number="271" id="idea271" data-nb-words="245" data-nb-chars="1467">Z&nbsp;šafářova dvorce jsme šli do&nbsp;luk a&nbsp;na pole, která náležela k&nbsp;used­losti. Nakonec jsme vyšli i&nbsp;za hranice usedlosti, prošli jsme po&nbsp;pozemcích jiných lidí, z&nbsp;nichž některé jsme zastihli v&nbsp;pilné práci na&nbsp;poli; promlouvali jsme s&nbsp;nimi. Posléze jsme dorazili na&nbsp;vyvýšené místo, které skýtalo široký rozhled. Tam jsme se&nbsp;na&nbsp;chvilku zastavili, ze&nbsp;všeho nejdřív jsme se&nbsp;zadívali na&nbsp;zámek s&nbsp;jeho zeleným vrškem uprostřed lemu javorů, uprostřed zahradního lesa, který byl jeho hranicí. Pak jsme se&nbsp;zahleděli i&nbsp;jinam. Ukazovali mi&nbsp;a&nbsp;pojmenovávali jednotlivé domy, které byly roztroušené po&nbsp;krajině a&nbsp;jako nějaké zelené řetězy spojovaly je&nbsp;pásy ovocných stromů, které se&nbsp;tu&nbsp;táhly všude po&nbsp;kraji. Potom se&nbsp;přešlo na&nbsp;vzdálenější osady, jejich věže se&nbsp;tu&nbsp;daly zahlédnout. V&nbsp;téhle věci jsem mohl sám něco pronést, ježto mi&nbsp;ta&nbsp;místa byla známa. A&nbsp;když jsme pak zrakem dospěli až&nbsp;k&nbsp;horám, byl jsem tu&nbsp;věci téměř nejznalejší. Začal jsem mluvit a&nbsp;mluvit, protože se&nbsp;mě&nbsp;ptali na&nbsp;nejrozličnější věci a&nbsp;viděli, že&nbsp;znám odpověď. Vyjmenovával jsem hory, jejichž vrcholky byly poznat, jak strměly vzhůru, vyjmenovával jsem i&nbsp;jejich části, označoval jsem vinoucí se&nbsp;údolí, jež byla odsud patrná, ukazoval jsem jim sněhová pole, uváděl sedla a&nbsp;které hory anebo které celé horské hřebeny spojují anebo dělí, a&nbsp;pokoušel jsem se&nbsp;ozřejmovat, kterým směrem leží známé horské osady anebo kde žijí známé rody. Natálie stála vedle mne, velice pozorně naslouchala, a&nbsp;dokonce se&nbsp;tu&nbsp;a&nbsp;tam na&nbsp;něco zeptala.</span></p>
          <p class="chunk" data-nb-ref-number="272" data-nb-words="18" data-nb-chars="101"><span class="idea" data-nb-ref-number="272" id="idea272" data-nb-words="18" data-nb-chars="101">Když slunce zapadlo a&nbsp;jeho mírná zář se&nbsp;vytratila za&nbsp;vrcholky vysokých hor, vrátili jsme se&nbsp;do&nbsp;zámku.</span></p>
          <p class="chunk" data-nb-ref-number="273" data-nb-words="5" data-nb-chars="29"><span class="idea" data-nb-ref-number="273" id="idea273" data-nb-words="5" data-nb-chars="29">Navečeřeli jsme se&nbsp;v&nbsp;jídelně.</span></p>
          <p class="chunk" data-nb-ref-number="274" data-nb-words="20" data-nb-chars="110"><span class="idea" data-nb-ref-number="274" id="idea274" data-nb-words="20" data-nb-chars="110">Tak jsme tu&nbsp;trávili několik dnů v&nbsp;přátelské pospolitosti a&nbsp;ve veselých debatách, které byly tu&nbsp;a&nbsp;tam i&nbsp;poučné.</span></p>
          <p class="chunk" data-nb-ref-number="275" data-nb-words="69" data-nb-chars="405"><span class="idea" data-nb-ref-number="275" id="idea275" data-nb-words="69" data-nb-chars="405">Posléze jsme se&nbsp;uchystali k&nbsp;odjezdu. Hodně brzy ráno zapřáhli kočár. Matylda a&nbsp;Natálie vstaly, aby se&nbsp;s&nbsp;námi rozloučily. Můj hostitel se&nbsp;rozžehnal s&nbsp;Matyldou a&nbsp;s&nbsp;Natálií, Eustach a&nbsp;Gustav se&nbsp;také rozloučili, a&nbsp;mně se&nbsp;zdálo, že&nbsp;bych měl Matyldě také trochu poděkovat za&nbsp;vlídné přijetí. Odpověděla mi&nbsp;přátelsky a&nbsp;pozvala mě, ať&nbsp;zase brzy přijedu. I&nbsp;Natálii jsem řekl cosi na&nbsp;rozloučenou, což tiše opětovala.</span></p>
          <p class="chunk" data-nb-ref-number="276" data-nb-words="50" data-nb-chars="266"><span class="idea" data-nb-ref-number="276" id="idea276" data-nb-words="50" data-nb-chars="266">Jak tak přede mnou stála, znovu jsem pochopil, podobně jak mě&nbsp;to&nbsp;napadlo, když jsem ji&nbsp;uviděl poprvé, že&nbsp;nejvýsostnějším objektem pro kresby je&nbsp;přece jenom člověk, tak sladce se&nbsp;její ryzí oči a&nbsp;tak mile a&nbsp;spanile se&nbsp;její rysy vrývají do&nbsp;duše tomu, kdo se&nbsp;na&nbsp;ni&nbsp;dívá.</span></p>
          <p class="chunk" data-nb-ref-number="277" data-nb-words="23" data-nb-chars="130"><span class="idea" data-nb-ref-number="277" id="idea277" data-nb-words="23" data-nb-chars="130">Nastoupili jsme do&nbsp;kočáru, sjeli dolů po&nbsp;zeleném Růžovém vrchu, stočili se&nbsp;k&nbsp;severu a&nbsp;pozdě v&nbsp;noci jsme dorazili do&nbsp;Růžového domu.</span></p>
          <p class="chunk" data-nb-ref-number="278" data-nb-words="82" data-nb-chars="457"><span class="idea" data-nb-ref-number="278" id="idea278" data-nb-words="82" data-nb-chars="457">Už&nbsp;jsem v&nbsp;tom domě neměl stání, protože jsem už&nbsp;nemohl ztrácet čas. Sbalil jsem si&nbsp;věci, označil bedny a&nbsp;zavazadla, kudy se&nbsp;mají kam dopravit, zašel za&nbsp;všemi, o&nbsp;nichž jsem si&nbsp;myslel, že&nbsp;se&nbsp;s&nbsp;nimi mám rozloučit, poděkoval jsem svému hostiteli za&nbsp;veškerou laskavost a&nbsp;přívětivost, slíbil jsem, že&nbsp;zase přijedu, a&nbsp;jednoho krásného dne jsem se&nbsp;vydal Růžovým vrchem dolů. Jelikož to&nbsp;bylo v&nbsp;době, kdy měl Gustav volno, šel on&nbsp;a&nbsp;Eustach se&nbsp;mnou ještě hodinu cesty.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_012.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>