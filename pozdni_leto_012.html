<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Rozšíření">
    <meta name="apple-mobile-web-app-capable" content="yes">
    <title>Rozšíření</title>
    <link rel="stylesheet" href="./style/style.min.css" media="screen" integrity="sha256-AqRi5WZDJKrL/wsJzC4Oi6o77qkJtfT6t3Uy7q+WPzY=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Adalbert Stifter: Pozdní léto">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Pozdní léto">
    <meta property="og:title" content="Pozdní léto">
    <meta property="og:type" content="book">
    <meta property="og:book:author" content="Adalbert Stifter">
    <meta property="twitter:title" content="Adalbert Stifter: Pozdní léto">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./pozdni_leto_011.html">
    <link rel="next" href="./pozdni_leto_013.html">
    <meta name="nb-order" content="8">
    <link rel="self" href="pozdni_leto_012.html">
    <meta name="nb-identifier" content="stifter-pozdni-leto-66112a4">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="14498" data-nb-chars="84667">
    <nav role="doc-toc">
      <ul class="plain section">
        <li><a href="pozdni_leto_005.html">Domácí pohoda</a></li>
        <li><a href="pozdni_leto_006.html">Poutník</a></li>
        <li><a href="pozdni_leto_007.html">Zastavení</a></li>
        <li><a href="pozdni_leto_008.html">Nocleh</a></li>
        <li><a href="pozdni_leto_009.html">Rozloučení</a></li>
        <li><a href="pozdni_leto_010.html">Návštěva</a></li>
        <li><a href="pozdni_leto_011.html">Setkání</a></li>
        <li><a href="pozdni_leto_012.html">Rozšíření</a></li>
        <li><a href="pozdni_leto_013.html">Sblížení</a></li>
        <li><a href="pozdni_leto_014.html">Nahlédnutí</a></li>
        <li><a href="pozdni_leto_015.html">Slavnost</a></li>
        <li><a href="pozdni_leto_016.html">Spolek</a></li>
        <li><a href="pozdni_leto_017.html">Věci se vyvíjejí</a></li>
        <li><a href="pozdni_leto_018.html">Důvěra</a></li>
        <li><a href="pozdni_leto_019.html">Oznámení</a></li>
        <li><a href="pozdni_leto_020.html">Ohlédnutí</a></li>
        <li><a href="pozdni_leto_021.html">Závěr</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_011.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="9"><span class="idea" data-nb-ref-number="1" id="idea1" data-nb-words="1" data-nb-chars="9">Rozšíření</span></h1>
        <section>
          <p class="chunk" data-nb-ref-number="2" data-nb-words="151" data-nb-chars="857"><span class="idea" data-nb-ref-number="2" id="idea2" data-nb-words="151" data-nb-chars="857">Došel jsem tam, kde jsem přerušil svou práci. Lidé, kteří věděli o&nbsp;mém úmyslu vrátit se, čekali mě&nbsp;už&nbsp;dlouho. Starý Kašpar, který mi&nbsp;na&nbsp;putováních po&nbsp;horách byl navýsost věrným společníkem a&nbsp;většinou nosíval v&nbsp;koženém tlumoku sporou stravu, kterou jsme potřebovali na&nbsp;jeden den, už&nbsp;se&nbsp;na&nbsp;mne několikrát poptával v&nbsp;hostinci U&nbsp;Javoru a&nbsp;obvykle, jak mi&nbsp;to&nbsp;hostinská řekla, než vešel dovnitř, na&nbsp;chvilku se&nbsp;vždy zastavil na&nbsp;cestě a&nbsp;zadíval se&nbsp;vzhůru na&nbsp;tu&nbsp;spoustu oken, která z&nbsp;dřevěné výztuže domu vzhlížela na&nbsp;javory, aby viděl, jestli z&nbsp;některého nevyčuhuje má&nbsp;hlava. Teď už&nbsp;zase seděl vedle mne u&nbsp;dlouhého smrkového stolu pod zelenými stromy a&nbsp;přišli i&nbsp;ostatní, kterým sdělil tu&nbsp;novinu. Byl jsem nadmíru potěšen a&nbsp;dojalo mě&nbsp;u&nbsp;srdce, když jsem viděl, jakou radost tihle lidé mají, když vidí, že&nbsp;jsem se&nbsp;vrátil, a&nbsp;jak se&nbsp;už&nbsp;těší, že&nbsp;budeme pokračovat v&nbsp;práci.</span></p>
          <p class="chunk" data-nb-ref-number="3" data-nb-words="194" data-nb-chars="1136"><span class="idea" data-nb-ref-number="3" id="idea3" data-nb-words="194" data-nb-chars="1136">Pustil jsem se&nbsp;do&nbsp;ní&nbsp;udatně, jako kdyby mě&nbsp;svědomí nutkalo, abych dohnal, co&nbsp;jsem zmeškal tím, že&nbsp;jsem tu&nbsp;tak dlouho nebyl. Pracoval jsem pilněji a&nbsp;přičinlivěji než v&nbsp;kterékoliv době předtím, propátrávali jsme horské stěny, tak jak se&nbsp;za&nbsp;věky poskládaly, až&nbsp;k&nbsp;jejich úpatím v&nbsp;údolích i&nbsp;na jejich rozmanitých vrcholcích, které nám byly přístupny anebo které jsme si&nbsp;zpřístupnili za&nbsp;pomoci kladiv a&nbsp;perlíků. Procházeli jsme údolími a&nbsp;pídili se&nbsp;po&nbsp;všem, co&nbsp;i&nbsp;jen nepatrně vyjevovalo jejich složení, a&nbsp;provázeli jsme vodstva, která proudila do&nbsp;dolin, a&nbsp;prozkoumávali všechna tělesa, která voda vyplavovala z&nbsp;odlehlých míst a&nbsp;neustále je&nbsp;unášela dál a&nbsp;dál. Hlavním místem, kde jsme všichni pobývali, byl pořád hostinec U&nbsp;Javoru, a&nbsp;i když jsme často byli z&nbsp;něho dlouho pryč a&nbsp;přenocovali v&nbsp;jiných horských hostincích anebo u&nbsp;dřevorubců anebo někde na&nbsp;horské pasece nebo i&nbsp;docela pod širým nebem, vždy znovu jsme se&nbsp;pak vraceli do&nbsp;Javoru, považovali nás tam už&nbsp;za&nbsp;docela zdomácnělé, mí&nbsp;lidé si&nbsp;nacházeli místo na&nbsp;spaní v&nbsp;seně, já&nbsp;měl svůj stálý pěkně zařízený pokoj a&nbsp;také malou komůrku, do&nbsp;které jsem si&nbsp;mohl dávat přinášet, co&nbsp;jsem nasbíral.</span></p>
          <p class="chunk" data-nb-ref-number="4" data-nb-words="106" data-nb-chars="610"><span class="idea" data-nb-ref-number="4" id="idea4" data-nb-words="106" data-nb-chars="610">Často, když jsem byl unaven prací anebo když jsem si&nbsp;myslel, že&nbsp;jsem už&nbsp;všeho nasbíral dost, seděl jsem na&nbsp;vrcholu některé skály a&nbsp;roztouženě pohlížel na&nbsp;krajinné útvary, které mě&nbsp;obklopovaly, anebo jsem se&nbsp;díval dolů na&nbsp;některé z&nbsp;jezer, jakých je&nbsp;u&nbsp;nás v&nbsp;horách vícero, anebo jsem se&nbsp;díval na&nbsp;temnou hlubinu některé rokle anebo jsem si&nbsp;v&nbsp;morénách některého ledovce vyhlédl balvan a&nbsp;seděl tam osaměle a&nbsp;hleděl na&nbsp;modrou anebo zelenou anebo třpytivou barvu ledu. Kdykoliv jsem pak zase došel do&nbsp;údolí a&nbsp;byl mezi svými lidmi, kteří se&nbsp;tam sešli, připadalo mi, jako kdyby mi&nbsp;všechno bylo zřejmější a&nbsp;přirozenější.</span></p>
          <p class="chunk" data-nb-ref-number="5" data-nb-words="316" data-nb-chars="1857"><span class="idea" data-nb-ref-number="5" id="idea5" data-nb-words="316" data-nb-chars="1857">Od&nbsp;jednoho myslivce, který byl arci spíše takovým těkavým tulákem než tím, kdo by&nbsp;byl dlouho činný na&nbsp;jednom místě jako lovec důvěrně obeznámený jak s&nbsp;končinou, tak se&nbsp;zvěří v&nbsp;ní, dal jsem si&nbsp;přes hory donést citeru. Protože nikde nepobyl dlouho a&nbsp;už byl činný ve&nbsp;všech koutech toho kraje, znal celé hory dopodrobna a&nbsp;věděl, kde se&nbsp;zhotovují nejlepší a&nbsp;nejkrásnější citery. To&nbsp;dovedl posoudit nadmíru dobře i&nbsp;proto, že&nbsp;byl nejzručnějším a&nbsp;nejproslulejším hráčem na&nbsp;citeru, jaký kde v&nbsp;horách existoval. Přinesl mi&nbsp;velice krásnou citeru, její hmatník byl z&nbsp;černočerného dřeva, v&nbsp;něm byly zasazeny ozdoby z&nbsp;perleti a&nbsp;ze slonoviny a&nbsp;na něm upevněny pražce z&nbsp;blyštivého ryzího stříbra. Rezonanční skříň, říkal posel, asi pochází z&nbsp;jedle tak zvonivé, že&nbsp;lepší být nemohla; po&nbsp;takových se&nbsp;mistr pídil a&nbsp;v&nbsp;příznivých znameních a&nbsp;letech si&nbsp;je&nbsp;vozil domů. Nožičky citery byly koule ze&nbsp;slonoviny. A&nbsp;vskutku, kdykoliv myslivec na&nbsp;citeru hrál, pomyslel jsem si, že&nbsp;jsem snad ještě nikdy neslyšel na&nbsp;nástroji z&nbsp;lidských rukou tón sladší. Dokonce kdykoli v&nbsp;Růžovém domě hrála Matylda a&nbsp;Natálie, nebylo to&nbsp;takové; široko daleko jsem neslyšel nic, co&nbsp;by&nbsp;připomínalo, jak ovládá citeru tenhle myslivec. Rád jsem mu&nbsp;dovoloval, aby přede mnou zahrál na&nbsp;mou citeru, protože žádná mu&nbsp;nezněla tak jako tahle a&nbsp;protože říkal, že&nbsp;se&nbsp;musí vyhrát. Byl posléze ve&nbsp;hře na&nbsp;citeru mým učitelem, a&nbsp;když jsem viděl, že&nbsp;mé&nbsp;citeře dává přednost přede všemi ostatními, umínil jsem si, pokud bych snad měl mít důvod být spokojen s&nbsp;našimi lekcemi, že&nbsp;mu&nbsp;koupím stejnou. Vyprávěl mi&nbsp;totiž, že&nbsp;mistr zhotovil několik citer z&nbsp;téhož dřeva jako tu&nbsp;mou ve&nbsp;stejném slohu. Protože citera byla dost drahá, rozhodl jsem se, že&nbsp;mistr ony stejné nástroje tak rychle neprodá a&nbsp;že mu&nbsp;ještě nějaký vybude, pokud svému učiteli k&nbsp;obvyklé odměně, kterou jsem ho&nbsp;obmyslil na&nbsp;penězích, přidám ještě takovýhle dárek.</span></p>
          <p class="chunk" data-nb-ref-number="6" data-nb-words="130" data-nb-chars="754"><span class="idea" data-nb-ref-number="6" id="idea6" data-nb-words="130" data-nb-chars="754">To&nbsp;léto jsem rovněž začal zakládat sbírku mramorů. Kousky, které jsem tu&nbsp;a&nbsp;tam nalezl anebo zakoupil, vybrousily se&nbsp;do&nbsp;malé podoby, na&nbsp;jakési silnější destičky, na&nbsp;jejichž plochách se&nbsp;vyjevoval druh mramoru. Pokud jsem nalezl větší kusy, krom toho, že&nbsp;jsem je&nbsp;v&nbsp;podobě stejných destiček zařadil do&nbsp;sbírky, rozhodl jsem se, že&nbsp;z&nbsp;nich budu mít všelijaké objekty, užitné drobnosti na&nbsp;stolech, na&nbsp;skříních, na&nbsp;mycích pultech anebo z&nbsp;nich budou části nábytku a&nbsp;zařízení nebo samotné zařízení. Doufal jsem, že&nbsp;udělám otci a&nbsp;matce velkou radost, když postupně jako vedlejší přínos své práce přinesu jim tu&nbsp;nebo onu ozdobu do&nbsp;domu nebo i&nbsp;do zahrady; pomýšlel jsem totiž i&nbsp;na to, že&nbsp;najdu-li nějaký kámen, jaký na&nbsp;to&nbsp;bude dost velký, že&nbsp;z&nbsp;něho dám udělat bazének.</span></p>
          <p class="chunk" data-nb-ref-number="7" data-nb-words="260" data-nb-chars="1578"><span class="idea" data-nb-ref-number="7" id="idea7" data-nb-words="260" data-nb-chars="1578">V&nbsp;Hlásném údolí jsem jednou zastihl Rolanda, Eustachova bratra. Kreslil předtím v&nbsp;jednom starém kostele a&nbsp;teď se&nbsp;v&nbsp;hlásenském hostinci snažil trochu si&nbsp;uspořádat, co&nbsp;nakreslil, i&nbsp;další náčrty, které vytvořil nedaleko odtud. Blízko Hlásného údolí totiž byl osamělý dvorec, anebo vlastně spíš podstatný kamenný dům, spíš zámeček, který kdysi patříval rodině, jež díky obchodu s&nbsp;horskými výtvory a&nbsp;stále rozsáhlejšímu obcování s&nbsp;mnoha končinami ve&nbsp;světě dosáhla značné zámožnosti, ovšem tím, že&nbsp;se&nbsp;potomci zvrhli, jejich lehkověrností a&nbsp;rozmařilostí zase zchudla. Jeden příslušník toho rodu kdysi vybudoval ten velký kamenný dům. Ten teď patřil jednomu neznámého pánovi z&nbsp;města; ten dům koupil pro jeho polohu a&nbsp;pro jeho leckterou nevšednost a&nbsp;občas sem zavítal. V&nbsp;domě byly krásné objekty, krásné kamenné výtvory a&nbsp;krásná díla ze&nbsp;dřeva dílem v&nbsp;podobě střepů, dveří a&nbsp;podlah, dílem jako nábytek. Práce se&nbsp;dřevem kdysi v&nbsp;horách kvetla dojista daleko víc než nyní. Z&nbsp;těch věcí se&nbsp;z&nbsp;domu nesmělo nic vynášet, také se&nbsp;z&nbsp;nich nic neprodávalo. Rolandovi dovolili kreslit to, co&nbsp;se&nbsp;mu&nbsp;zdálo hodné takového zpodobení. Z&nbsp;toho důvodu pobýval v&nbsp;hlásenském hostinci. Zašel jsem s&nbsp;ním vícekrát do&nbsp;onoho domu a&nbsp;nejednou jsme zapředli takovou a&nbsp;onakou debatu, zejména když jsme se&nbsp;vždycky večer, poté co&nbsp;jsme měli za&nbsp;sebou veškerou práci toho dne, sešli u&nbsp;stolu ve&nbsp;velké hostinské jizbě. Objevil jsem v&nbsp;něm nadmíru náruživého člověka rázných rozhodnutí a&nbsp;divých tužeb, ať&nbsp;už&nbsp;mu&nbsp;uvízl v&nbsp;srdci nějaký umělecký objekt, anebo se&nbsp;snažil lapit do&nbsp;duše to&nbsp;anebo ono. Dal těmhle místům vale dříve než já.</span></p>
          <p class="chunk" data-nb-ref-number="8" data-nb-words="304" data-nb-chars="1851"><span class="idea" data-nb-ref-number="8" id="idea8" data-nb-words="304" data-nb-chars="1851">Než mě&nbsp;mé&nbsp;záležitosti odvedly z&nbsp;toho kraje, objevil jsem ještě něco, co&nbsp;mě&nbsp;kvůli otci nadmíru potěšilo. Kašpar dost často poslouchal, o&nbsp;čem s&nbsp;Rolandem rozmlouváme, a&nbsp;tu a&nbsp;tam si&nbsp;dokonce prohlížel kresby. Jednou mi&nbsp;řekl, pokud mám takové potěšení ze&nbsp;starých věcí, že&nbsp;mi&nbsp;může ukázat něco, co&nbsp;je&nbsp;hodně staré a&nbsp;hodně zajímavé. Patří to&nbsp;prý jednomu drvoštěpovi, který má&nbsp;dům, zahradu a&nbsp;malou polnost, o&nbsp;niž pečuje jeho žena a&nbsp;jeho dorůstající děti. Jednou jsme se&nbsp;z&nbsp;mého popudu vydali k&nbsp;onomu domu, který stál na&nbsp;druhé straně lesního výběžku v&nbsp;lůně suché lučiny poblíž malých políček a&nbsp;těsně u&nbsp;jednoho velkého osamělého balvanu, takového, jaké se&nbsp;zhusta vyskytují osamoceně přímo uprostřed úrodné půdy. Ono staré dílo, které jsem tu&nbsp;našel, bylo obložení dvou okenních sloupů zvící tak poloviny mužské postavy. Byl to&nbsp;zjevně zbytek nějakého daleko většího obložení, které se&nbsp;v&nbsp;uvedené úrovni táhlo podlahou podél všech stěn jednoho pokoje. Už&nbsp;se&nbsp;tu&nbsp;dochovaly pouze obklady dvou okenních sloupů; ale byly úplné. Poloreliéfní postavy andělů a&nbsp;chlapců ovinuté listy stály na&nbsp;podstavcích a&nbsp;vzpíraly útlé římsy. Majitel domku ony dva obklady postavil do&nbsp;parádního pokoje tak, že&nbsp;hleděly do&nbsp;jizby nezdobeným vyhloubením. Do&nbsp;vyhloubení postavil polychromované řezby světců z&nbsp;doby novější. Dílo nejspíš kdysi stávalo v&nbsp;onom kamenném domě a&nbsp;odtud ho&nbsp;dopravili pryč, protože asi ti, co&nbsp;do&nbsp;domu přišli poté, leccos v&nbsp;něm měnili a&nbsp;věci pod cenou prodávali. Majitel lučního domu nám řekl, že&nbsp;jeho dědeček zmíněné věci koupil v&nbsp;dražbě Hagerova mlýna, na&nbsp;niž došlo, ježto mlynář byl marnotratný. Na&nbsp;jakékoliv doplňky stran obkladů jsem se&nbsp;poptával marně a&nbsp;díky Kašparovu prostředkování jsem od&nbsp;majitele vykoupil všechno, co&nbsp;ještě zbylo. Dal jsem vyrobit bedny, jednotlivé díly jsem rozebral, po&nbsp;jednom je&nbsp;zabalil a&nbsp;poslal je&nbsp;zatím do&nbsp;hostince U&nbsp;Javoru k&nbsp;dalším svým věcem.</span></p>
          <p class="chunk" data-nb-ref-number="9" data-nb-words="224" data-nb-chars="1230"><span class="idea" data-nb-ref-number="9" id="idea9" data-nb-words="224" data-nb-chars="1230">Opravdu jsem toho podzimu zůstal v&nbsp;horách hodně dlouho. Nejenom že&nbsp;už&nbsp;na&nbsp;horách ležel sníh, ale pokrýval už&nbsp;i&nbsp;celý kraj, a&nbsp;když jsem se&nbsp;loučil s&nbsp;hostincem U&nbsp;Javoru, jezdilo se&nbsp;už&nbsp;na&nbsp;saních namísto v&nbsp;kočáře. Zabalil jsem si&nbsp;veškeré své věci a&nbsp;poslal je&nbsp;napřed, protože jsem měl nejspíš příští rok pobývat už&nbsp;někde jinde než v&nbsp;tomhle přívětivém domě. Rozžehnal jsem se&nbsp;se&nbsp;všemi svými lidmi a&nbsp;po hladce umrzlé cestě jsem se&nbsp;ubíral podél šumící řeky, kde se&nbsp;už&nbsp;na&nbsp;březích uchycovaly kusy ledu, dolů do&nbsp;rovinatějších končin. Směr mého putování mě&nbsp;zavedl i&nbsp;na výšiny, z&nbsp;nichž jsem na&nbsp;severu dohlédl na&nbsp;končinu u&nbsp;Růžového domu a&nbsp;na jihu až&nbsp;k&nbsp;Hvězdnému dvoru. V&nbsp;tom bílém hávu, který se&nbsp;prostíral na&nbsp;polích a&nbsp;který protínaly tmavé pásy lesů, stěží jsem rozeznal pahorky, v&nbsp;jejichž klínu určitě stál dům mého přítele, a&nbsp;ještě hůře se&nbsp;mi&nbsp;poznávalo okolí Hvězdného dvora, ježto jsem v&nbsp;téhle krajině nikdy v&nbsp;zimě nebyl. Ale věděl jsem s&nbsp;jistotou, kde že&nbsp;určitě je&nbsp;dům, u&nbsp;něhož v&nbsp;minulém létě kvetlo tolik růží, kde je&nbsp;zámek, za&nbsp;nímž se&nbsp;tyčily ty&nbsp;staré lípy a&nbsp;proudil pramen, u&nbsp;něhož držela stráž ona ženská postava z&nbsp;bílého mramoru. Blaživé nitky, jež mě&nbsp;táhly do&nbsp;obou směrů, vystřídala tkanice silnější, jež mě&nbsp;vedla k&nbsp;mým drahým nejbližším.</span></p>
          <p class="chunk" data-nb-ref-number="10" data-nb-words="70" data-nb-chars="378"><span class="idea" data-nb-ref-number="10" id="idea10" data-nb-words="70" data-nb-chars="378">Když jsem dorazil na&nbsp;rovinu a&nbsp;dospěl tam, kde mě&nbsp;měly očekávat mé&nbsp;bedny, a&nbsp;když jsem shledal, že&nbsp;jsou neporušené, odevzdal jsem je&nbsp;dopravci, aby je&nbsp;dovezl k&nbsp;řece, a&nbsp;zejména ty&nbsp;se&nbsp;starobylými věcmi jsem mu&nbsp;svěřoval nadmíru nabádavě. Druhého dne jsem v&nbsp;kočáře odejel za&nbsp;nimi. Na&nbsp;řece jsem dal bedny opatrně přenést na&nbsp;loď a&nbsp;příští ráno jsem i&nbsp;já touž lodí odplul do&nbsp;rodného města.</span></p>
          <p class="chunk" data-nb-ref-number="11" data-nb-words="109" data-nb-chars="617"><span class="idea" data-nb-ref-number="11" id="idea11" data-nb-words="109" data-nb-chars="617">Šťastně jsem do&nbsp;něho doplul, dal si&nbsp;svých pět švestek dovézt do&nbsp;našeho domu, nejdřív jsem rozbalil bednu se&nbsp;starobylými věcmi a&nbsp;uklidnilo mě, že&nbsp;dřevořezby vyšly z&nbsp;převozu neporušené. Otcova radost byla mimořádná, matka se&nbsp;radovala, protože se&nbsp;radoval otec, a&nbsp;sestra, která lesknoucí se&nbsp;oči upírala tu&nbsp;na&nbsp;mne, tu&nbsp;na&nbsp;otce, dávala najevo, že&nbsp;je&nbsp;se&nbsp;mnou spokojená. Tohle všechno způsobilo, že&nbsp;jsem zapomněl na&nbsp;leccos, co&nbsp;mi&nbsp;téměř jako strach tížilo srdce. Zase jsem byl mezi svými, ti&nbsp;se&nbsp;ze&nbsp;všech sil své duše podíleli na&nbsp;mé&nbsp;blaženosti a&nbsp;to mi&nbsp;dodávalo klid a&nbsp;pocit tak sladký, jaký jsem v&nbsp;poslední době už&nbsp;téměř neznal.</span></p>
          <p class="chunk" data-nb-ref-number="12" data-nb-words="311" data-nb-chars="1724"><span class="idea" data-nb-ref-number="12" id="idea12" data-nb-words="311" data-nb-chars="1724">Druhého dne, když jsem šel do&nbsp;jídelny, uviděl jsem otce, jak stojí u&nbsp;obložení a&nbsp;prohlíží si&nbsp;je. Chvíli se&nbsp;k&nbsp;němu skláněl, pak poklekl a&nbsp;té a&nbsp;oné části se&nbsp;dotýkal dlaní anebo je&nbsp;zrakem bedlivěji zkoumal. Srdce se&nbsp;mi&nbsp;rozbušilo radostí a&nbsp;bílé vlasy, které otci na&nbsp;hlavě vyvstávaly mezi tmavými hojněji a&nbsp;hojněji, připadaly mi&nbsp;dvojnásob úctyhodné a&nbsp;ta jemná starostlivá vráska na&nbsp;čele, která povstala z&nbsp;toho, jak pro nás pracovalo to&nbsp;sídlo jeho myšlenek, když jsem se&nbsp;já&nbsp;oddával svému potěšení a&nbsp;užíval si&nbsp;světa a&nbsp;lidí a&nbsp;má sestra mohla rozkvétat jak nádherná růže, probouzela ve&nbsp;mně málem zbožnost. Přidala se&nbsp;k&nbsp;nám matka, otec jí&nbsp;ledacos ukázal, vysvětloval jí&nbsp;pozice postav, jak jsou vedeny a&nbsp;jak se&nbsp;vinou stonky a&nbsp;listy a&nbsp;jak je&nbsp;celek rozčleněn. Matka díky dlouholetému cviku chápala ty&nbsp;věci daleko lépe než já&nbsp;a&nbsp;viděl jsem teď, že&nbsp;jsem otci přivezl cosi daleko krásnějšího, než jsem vůbec věděl. Umínil jsem si, že&nbsp;příští jaro budu daleko bedlivěji pátrat po&nbsp;částech patřících k&nbsp;těmto obkladům; vyptával jsem se&nbsp;na&nbsp;ně&nbsp;předtím jen docela všeobecně, teď jsem však hodlal v&nbsp;celém kraji hledat co&nbsp;nejpečlivěji. Ještě jsme se&nbsp;nějakou chvíli bavili o&nbsp;celém tom díle, pak mě&nbsp;matka provedla všemi mými pokoji a&nbsp;ukázala mi, co&nbsp;se&nbsp;tu&nbsp;vykonalo, když jsem tu&nbsp;nebyl, aby se&nbsp;mi&nbsp;sdostatek zpříjemnilo zimní pobývání. Přidala se&nbsp;k&nbsp;nám sestra, a&nbsp;když matka odešla, objala mě&nbsp;oběma rukama kolem krku, políbila mě&nbsp;a&nbsp;řekla, že&nbsp;jsem velmi hodný člověk a&nbsp;že mě&nbsp;hned po&nbsp;otci a&nbsp;po matce ze&nbsp;všeho, co&nbsp;na&nbsp;světě vůbec je, nejvíc a&nbsp;nejvroucněji miluje. Když to&nbsp;říkala, málem mi&nbsp;hned vhrkly do&nbsp;očí slzy. Když jsem pak ve&nbsp;svém pokoji osaměle chodil sem a&nbsp;tam, srdce jako kdyby mi&nbsp;chtělo pořád a&nbsp;pořád říkat: „Teď je&nbsp;všechno dobré, teď je&nbsp;všechno dobré.“</span></p>
          <p class="chunk" data-nb-ref-number="13" data-nb-words="125" data-nb-chars="725"><span class="idea" data-nb-ref-number="13" id="idea13" data-nb-words="125" data-nb-chars="725">Druhého dne jsem si&nbsp;koupil učebnici španělštiny, kterou mi&nbsp;poradil jeden přítel, který se&nbsp;už&nbsp;několik let těmihle věcmi zaobíral. Vedle jiné práce jsem se&nbsp;začal zprvu jen tak pro sebe učit z&nbsp;té knihy a&nbsp;vymínil jsem si, pokud bych to&nbsp;někdy později považoval za&nbsp;nutné, že&nbsp;si&nbsp;na&nbsp;španělštinu vezmu učitele. A&nbsp;také jsem nejenom pokračoval v&nbsp;pročítání Shakespearových her, čas, který mi&nbsp;zbýval po&nbsp;práci, jsem vynakládal na&nbsp;čtení i&nbsp;jiných literárních děl. Vyhledal jsem si&nbsp;znovu spisy starých Řeků a&nbsp;Římanů, z&nbsp;nichž jsem kdysi musel povinně číst zlomky už&nbsp;za&nbsp;svých studií. Tehdy mi&nbsp;výtvory oněch národů, do&nbsp;nichž jsem mohl v&nbsp;té době pronikat klidně a&nbsp;nevzrušeně, byly velice příjemné, proto jsem se&nbsp;do&nbsp;knih onoho slohu znovu pouštěl.</span></p>
          <p class="chunk" data-nb-ref-number="14" data-nb-words="200" data-nb-chars="1057"><span class="idea" data-nb-ref-number="14" id="idea14" data-nb-words="200" data-nb-chars="1057">Má&nbsp;citera skýtala sestře potěšení. Hrál jsem jí&nbsp;věci, které jsem už&nbsp;byl schopen na&nbsp;oněch strunách vykouzlit, ukázal jsem jí&nbsp;základy hry, a&nbsp;když do&nbsp;domu pro nás oba přijížděl z&nbsp;města na&nbsp;procvičování i&nbsp;jeden mistr, půjčil jsem jí&nbsp;citeru a&nbsp;slíbil jsem jí, že&nbsp;jí&nbsp;z&nbsp;hor pošlu stejně krásnou a&nbsp;dobrou anebo ještě pěknější a&nbsp;lepší, pokud takovou seženu. Vyprávěl jsem jí, že&nbsp;ten člověk, který mě&nbsp;v&nbsp;horách vyučuje ve&nbsp;hře na&nbsp;citeru, hraje ještě daleko krásněji, i&nbsp;když ne&nbsp;tak vyumělkovaně jako mistr ve&nbsp;městě. Řekl jsem jí, že&nbsp;se&nbsp;hodlám v&nbsp;horách hodně pilně učit, a&nbsp;až se&nbsp;vrátím, že&nbsp;ji&nbsp;budu vyučovat v&nbsp;tom, co&nbsp;jsem si&nbsp;mezitím osvojil. V&nbsp;tomhle konání a&nbsp;ještě jiných věcech, které se&nbsp;začaly už&nbsp;v&nbsp;časné zimě, plynula ta&nbsp;dosti chladná roční doba. Když začaly vát jarní větříky a&nbsp;zem se&nbsp;začala vysoušet, znovu jsem se&nbsp;vydal na&nbsp;své letní putování. Přece jen jsem si&nbsp;k&nbsp;pobývání znovu vybral hostinec U&nbsp;Javoru, i&nbsp;když jsem věděl, že&nbsp;se&nbsp;budu z&nbsp;něho vydávat daleko a&nbsp;budu se&nbsp;muset i&nbsp;dlouho zdržovat daleko od&nbsp;něho. Tomu domu jsem už&nbsp;přivykl a&nbsp;bylo mi&nbsp;v&nbsp;něm příjemně a&nbsp;útulno.</span></p>
          <p class="chunk" data-nb-ref-number="15" data-nb-words="221" data-nb-chars="1371"><span class="idea" data-nb-ref-number="15" id="idea15" data-nb-words="221" data-nb-chars="1371">Nejdřív ze&nbsp;všeho jsem udělal to, že&nbsp;jsem vyslal zprávu za&nbsp;svým myslivcem a&nbsp;hráčem na&nbsp;citeru. Ježto se&nbsp;najde kdekoliv, přišel hodně brzo a&nbsp;domluvili jsme se&nbsp;na&nbsp;tom, jak budeme pokračovat v&nbsp;citerových cvičeních. Současně jsem zahájil pátrání po&nbsp;těch částech obložení stěn, které by&nbsp;doplnily obklady sloupů, jež jsem otci přinesl. Pídil jsem se&nbsp;v&nbsp;domě, kde Roland minulé léto kreslil, pátral jsem u&nbsp;drvoštěpa, který mi&nbsp;prodal obklady sloupů, rozestřel jsem pátrání do&nbsp;všech koutů okolního kraje, pověřoval jsem jím zejména muže, kteří se&nbsp;často dostanou do&nbsp;velmi odlehlých zákoutí domů i&nbsp;dalších budov, jako třeba tesaře, zedníky, aby mi&nbsp;dali hned zprávu, pokud objeví cokoli vyřezaného ze&nbsp;dřeva, sám jsem putoval na&nbsp;to&nbsp;a&nbsp;na ono místo, abych se&nbsp;tam porozhlédl; arci nenašlo se&nbsp;už&nbsp;nic. Ukázalo se, a&nbsp;o&nbsp;tom už&nbsp;se&nbsp;téměř nedalo pochybovat, že&nbsp;obklady, které mi&nbsp;prodali, kdysi patřily do&nbsp;kamenného domu vymřelých už&nbsp;horských obchodníků; tam že&nbsp;asi tvořily obložení všech dolních stěn celé síně. Když později jejich rozmařilí následovníci prováděli takzvané zkrášlování, nejspíš obklady sňali a&nbsp;přenechali je&nbsp;cizím rukám, z&nbsp;nichž putovaly tu&nbsp;k&nbsp;tomu, tu&nbsp;zas k&nbsp;jinému majiteli. Obložení sloupů, protože ty&nbsp;vytvářely jakési výklenky, do&nbsp;nichž bylo lze postavit podobizny světců, zůstalo, kde bylo, ostatní rovné části zchátraly, anebo je&nbsp;dokonce někdo svévolně rozštípal anebo spálil.</span></p>
          <p class="chunk" data-nb-ref-number="16" data-nb-words="155" data-nb-chars="874"><span class="idea" data-nb-ref-number="16" id="idea16" data-nb-words="155" data-nb-chars="874">Hned v&nbsp;prvních dnech svého pobytu jsem se&nbsp;i&nbsp;se svým myslivcem od&nbsp;Javoru přes Ochořské pohoří vydal do&nbsp;údolí Ochoře, kde bydlel mistr, u&nbsp;něhož lovec pro mne tehdy koupil citeru a&nbsp;u&nbsp;něhož jsem teď já&nbsp;hodlal koupit také jednu pro sestru. Ten člověk zhotovoval citery pro celý širý kraj kolem a&nbsp;také je&nbsp;zasílal jinam. Měl ještě dvě úplně stejné, jako byla ta&nbsp;má. Vybral jsem jednu nazdařbůh, ježto jsem ve&nbsp;vypracování ani v&nbsp;tónu nedokázal objevit žádnou rozdílnost. Mistr řekl, že&nbsp;už&nbsp;dlouho nevyrobil tak dobré citery a&nbsp;dlouho zas žádnou takovou nevyrobí. Všechny tři že&nbsp;jsou ze&nbsp;stejného dřeva, hledal je&nbsp;prý s&nbsp;velkou námahou a&nbsp;za velkých obtíží je&nbsp;nalezl. Takové že&nbsp;už&nbsp;stěží někdy najde. A&nbsp;také už&nbsp;sotva kdy prý vyrobí citery tak drahocenné, jeho vzdálení odběratelé prý si&nbsp;žádají zboží pouze povrchní a&nbsp;ani lidé z&nbsp;hor, ačkoliv ti&nbsp;kvalitě rozumí, že&nbsp;neradi kupují drahé citery.</span></p>
          <p class="chunk" data-nb-ref-number="17" data-nb-words="22" data-nb-chars="114"><span class="idea" data-nb-ref-number="17" id="idea17" data-nb-words="22" data-nb-chars="114">Z&nbsp;toho, co&nbsp;se&nbsp;mnou lovec na&nbsp;citeře procvičoval, zapsal jsem si, co&nbsp;jsem mohl, abych z&nbsp;té hry mohl vyučovat sestru.</span></p>
          <p class="chunk" data-nb-ref-number="18" data-nb-words="25" data-nb-chars="129"><span class="idea" data-nb-ref-number="18" id="idea18" data-nb-words="25" data-nb-chars="129">V&nbsp;době, kdy kvetly růže, vydal jsem se&nbsp;na&nbsp;Strázný dvůr a&nbsp;shledal, že&nbsp;už&nbsp;mi&nbsp;zchystali dva pokoje, v&nbsp;nichž jsem bydlel minulé léto.</span></p>
          <p class="chunk" data-nb-ref-number="19" data-nb-words="153" data-nb-chars="887"><span class="idea" data-nb-ref-number="19" id="idea19" data-nb-words="153" data-nb-chars="887">Prvního dne mi&nbsp;už&nbsp;vyprávěl zahradník Šimon, který za&nbsp;mnou přišel ze&nbsp;svého skleníku, že&nbsp;je&nbsp;na&nbsp;Strázném dvoře cereus peruvianus. Pán ho&nbsp;odkoupil z&nbsp;Jenského dvora, a&nbsp;ježto jsem já&nbsp;jistě příčinou téhle koupě, musí mi&nbsp;za&nbsp;ni&nbsp;vyslovit svůj dík. Já&nbsp;samozřejmě se&nbsp;svým hostitelem o&nbsp;cereu mluvil, tak jak jsem to&nbsp;předtím zahradníkovi slíbil; ale nevěděl jsem, nakolik se&nbsp;na&nbsp;té&nbsp;koupi podílím, a&nbsp;řekl jsem tedy, že&nbsp;ten dík mohu přijmout jen opatrně. Musel jsem jít se&nbsp;zahradníkem do&nbsp;stavení s&nbsp;kaktusy a&nbsp;prohlédnout si&nbsp;cereus. Tu&nbsp;rostlinu zasadili do&nbsp;volné půdy, zřídili pro ni&nbsp;na&nbsp;stavení s&nbsp;kaktusy vlastní nástavbu, jakousi věžičku z&nbsp;dvojitého skla, a&nbsp;opěrami anebo svedením slunečních paprsků na&nbsp;jistá místa rostliny zařídili, aby cereus, který se&nbsp;na&nbsp;Jenském dvoře musel u&nbsp;stropu skleníku zakřivit, zase rostl rovně. Nebyl bych si&nbsp;pomyslel, že&nbsp;je&nbsp;ta&nbsp;rostlina tak velká a&nbsp;že se&nbsp;ukáže v&nbsp;takové kráse.</span></p>
          <p class="chunk" data-nb-ref-number="20" data-nb-words="92" data-nb-chars="531"><span class="idea" data-nb-ref-number="20" id="idea20" data-nb-words="92" data-nb-chars="531">Protože se&nbsp;otec tak radoval ze&nbsp;starobylých věcí, protože ho&nbsp;tak těšily ty&nbsp;obklady, které jsem mu&nbsp;přivezl minulý podzim, přednesl jsem hostiteli, když jsem už&nbsp;byl v&nbsp;jeho domě nějakou chvíli, jistou prosbu. Už&nbsp;jsem tu&nbsp;prosbu měl na&nbsp;srdci delší dobu, ale vyslovil ji&nbsp;teprve teď, kdyžtě na&nbsp;mne v&nbsp;Růžovém domě byli tak hodní a&nbsp;přátelští. Požádal jsem svého hostitele, aby mi&nbsp;dovolil nakreslit a&nbsp;namalovat některé kusy z&nbsp;jeho starého nábytku a&nbsp;dovézt pak ty&nbsp;obrázky otci, aby měl představu zřetelnější, než jakou mu&nbsp;může podat mé&nbsp;líčení.</span></p>
          <p class="chunk" data-nb-ref-number="21" data-nb-words="55" data-nb-chars="296"><span class="idea" data-nb-ref-number="21" id="idea21" data-nb-words="55" data-nb-chars="296">Rád mi&nbsp;dal své svolení a&nbsp;řekl: „Jestli chcete udělat otci radost, kreslete a&nbsp;malujte, jak je&nbsp;vám libo, nemám nejen nic proti tomu, ale postarám se&nbsp;i&nbsp;o&nbsp;to, aby v&nbsp;pokojích, které chcete k&nbsp;tomu použít, rovnou zařídili všechno k&nbsp;vašemu pohodlí. Jestli vám může být k&nbsp;ruce i&nbsp;Eustach, určitě rád bude.“</span></p>
          <p class="chunk" data-nb-ref-number="22" data-nb-words="106" data-nb-chars="608"><span class="idea" data-nb-ref-number="22" id="idea22" data-nb-words="106" data-nb-chars="608">Příštího dne v&nbsp;pokoji, kde byla velká skříň na&nbsp;šaty, jíž jsem chtěl začít, tyčil se&nbsp;už&nbsp;stojan a&nbsp;vedle něho byl kreslicí stůl, podle toho, zda si&nbsp;hodlám posloužit jedním nebo druhým. Skříň z&nbsp;místa, kde stála, posunuli do&nbsp;lepšího světla, a&nbsp;všechna okna až&nbsp;na&nbsp;jediné zastřeli závěsy, aby na&nbsp;objekt, který se&nbsp;měl kreslit, padalo jen jedno světlo. Eustach mi&nbsp;sem dal k&nbsp;dispozici veškeré své barvy, pokud by&nbsp;snad ty, které jsem si&nbsp;přinesl, nebyly úplné. Ozřejmilo se&nbsp;vzápětí, že&nbsp;buď jak buď se&nbsp;kresby musí provést barevně, jinak by&nbsp;se&nbsp;nedala vyvolat představa o&nbsp;objektech, které jsou složeny z&nbsp;vícebarevného dřeva.</span></p>
          <p class="chunk" data-nb-ref-number="23" data-nb-words="52" data-nb-chars="277"><span class="idea" data-nb-ref-number="23" id="idea23" data-nb-words="52" data-nb-chars="277">Hned jsem se&nbsp;dal do&nbsp;práce. Můj hostitel se&nbsp;postaral i&nbsp;o&nbsp;to, abych měl klid. Kdykoliv jsem kreslil, nesměl nikdo vejít do&nbsp;pokoje, a&nbsp;dokud v&nbsp;pokoji bylo mé&nbsp;nářadí a&nbsp;nástroje, nesmělo se&nbsp;nic z&nbsp;toho použít k&nbsp;čemukoliv jinému. Tím spíše jsem si&nbsp;myslel, že&nbsp;musím svou práci urychlit.</span></p>
          <p class="chunk" data-nb-ref-number="24" data-nb-words="17" data-nb-chars="101"><span class="idea" data-nb-ref-number="24" id="idea24" data-nb-words="17" data-nb-chars="101">Mezitím na&nbsp;Strázný dvůr přijela Matylda a&nbsp;Natálie a&nbsp;bydlely v&nbsp;pokojích, které obývaly v&nbsp;minulém roce.</span></p>
          <p class="chunk" data-nb-ref-number="25" data-nb-words="226" data-nb-chars="1270"><span class="idea" data-nb-ref-number="25" id="idea25" data-nb-words="226" data-nb-chars="1270">Já&nbsp;pilně kreslil. Nikdo nevznesl požadavek, aby se&nbsp;směl podívat na&nbsp;mé&nbsp;dílo, Eustacha jsem poprosil, zda bych se&nbsp;ho&nbsp;občas mohl poptat na&nbsp;radu, a&nbsp;on to&nbsp;ochotně přislíbil. Zavedl jsem ho&nbsp;tedy někdy do&nbsp;pokoje; a&nbsp;on mi&nbsp;s&nbsp;velkou znalostí věci říkal, kde se&nbsp;to&nbsp;a&nbsp;ono má&nbsp;vylepšit. Jen Gustav dával najevo, jak je&nbsp;na&nbsp;nákresy zvědavý; ne&nbsp;že&nbsp;by&nbsp;mu&nbsp;v&nbsp;tomto smyslu uklouzl nějaký výrok; ale přimkl se&nbsp;ke&nbsp;mně, a&nbsp;že byl povahou nadmíru otevřený a&nbsp;jednoznačný, nebylo obtížné poznat, po&nbsp;čem to&nbsp;prahne. Vybídl jsem jej tedy, ať&nbsp;zajde ke&nbsp;mně do&nbsp;pokoje, až&nbsp;budu kreslit, a&nbsp;zařídil jsem všechno tak, aby doba, kdy budu kreslit, spadala vjedno s&nbsp;jeho volným časem. Chodil horlivě, díval se&nbsp;na&nbsp;mne, vyptával se&nbsp;na&nbsp;všelicos a&nbsp;posléze dospěl až&nbsp;tam, že&nbsp;se&nbsp;chtěl také pokusit o&nbsp;nějaký takový obraz. Ježto můj hostitel nic proti tomu neměl, nechal jsem mu&nbsp;nějaké své barvy, aby je&nbsp;používal, a&nbsp;pustil se&nbsp;do&nbsp;kreslení na&nbsp;stole vedle mne, tak že&nbsp;zpodoboval tutéž skříň jako já. Byl v&nbsp;kreslení velmi poučený, jeho učitelem byl Eustach; ten ale doposud stále ještě nesvolil, aby jeho odchovanec začal používat barvy, protože vycházel ze&nbsp;zásady, že&nbsp;se&nbsp;předtím musí prokázat navýsost jistou a&nbsp;zručnou kresbou. To&nbsp;hračičkářství se&nbsp;skříní&nbsp;– protože ono to&nbsp;nebylo než hračičkářství&nbsp;– připustil jako výjimku.</span></p>
          <p class="chunk" data-nb-ref-number="26" data-nb-words="31" data-nb-chars="197"><span class="idea" data-nb-ref-number="26" id="idea26" data-nb-words="31" data-nb-chars="197">S&nbsp;první prací jsem byl zakrátko hotov. Obraz v&nbsp;barvách bedlivě a&nbsp;svědomitě napodobených vypadal téměř ještě roztomileji a&nbsp;půvabněji než objekt sám, ježto všechno tu&nbsp;bylo jaksi zmenšené a&nbsp;zdrobnělé.</span></p>
          <p class="chunk" data-nb-ref-number="27" data-nb-words="39" data-nb-chars="246"><span class="idea" data-nb-ref-number="27" id="idea27" data-nb-words="39" data-nb-chars="246">Když jsem kresbu dokončil, předložil jsem ji&nbsp;svému hostiteli a&nbsp;Matyldě. Byli s&nbsp;ní spokojeni, navrhli pouze několik malých změn. Uznal jsem, že&nbsp;jsou nezbytné, a&nbsp;vzápětí jsem je&nbsp;provedl. Poté prohlásili stejně jako Eustach, že&nbsp;je&nbsp;vyobrazení hotovo.</span></p>
          <p class="chunk" data-nb-ref-number="28" data-nb-words="11" data-nb-chars="67"><span class="idea" data-nb-ref-number="28" id="idea28" data-nb-words="11" data-nb-chars="67">Po&nbsp;šatníku jsem se&nbsp;pustil do&nbsp;psacího stolu se&nbsp;stylizovanými rybami.</span></p>
          <p class="chunk" data-nb-ref-number="29" data-nb-words="110" data-nb-chars="625"><span class="idea" data-nb-ref-number="29" id="idea29" data-nb-words="110" data-nb-chars="625">Protože jsem díky první kresbě nabyl už&nbsp;jisté zručnosti, odbyla se&nbsp;druhá kresba rychleji a&nbsp;všechno šlo snadněji a&nbsp;hbitěji. Dokreslil jsem a&nbsp;i tohle dílo jsem ukázal Matyldě, svému hostiteli a&nbsp;Eustachovi. Gustav v&nbsp;té době rovněž dokončil kresbu velké skříně a&nbsp;přinesl ji. Trochu se&nbsp;mu&nbsp;smáli a&nbsp;na druhé straně mu&nbsp;řekli, které věci by&nbsp;měl ještě změnit a&nbsp;které přidat. I&nbsp;mně navrhli to&nbsp;a&nbsp;ono vylepšení. Když jsme byli oba s&nbsp;vybrušováním hotovi, v&nbsp;pokoji, kde jsme kreslili, přišel nábytek zase na&nbsp;své místo a&nbsp;stojan a&nbsp;naše malířské náčiní byly odstraněny. Předtím jsem si&nbsp;umínil, že&nbsp;v&nbsp;tom pokoji vypodobním pouze ony dva objekty.</span></p>
          <p class="chunk" data-nb-ref-number="30" data-nb-words="9" data-nb-chars="53"><span class="idea" data-nb-ref-number="30" id="idea30" data-nb-words="9" data-nb-chars="53">Nato jsem se&nbsp;pokusil ještě o&nbsp;několik menších objektů.</span></p>
          <p class="chunk" data-nb-ref-number="31" data-nb-words="41" data-nb-chars="238"><span class="idea" data-nb-ref-number="31" id="idea31" data-nb-words="41" data-nb-chars="238">Mezitím do&nbsp;Růžového domu přibylo na&nbsp;návštěvu hodně lidí, my&nbsp;sami jsme zašli za&nbsp;několika sousedy, chodili jsme po&nbsp;procházkách a&nbsp;po několik večerů jsme seděli v&nbsp;zahradě anebo u&nbsp;růží anebo pod velkou třešní a&nbsp;mluvilo se&nbsp;o&nbsp;rozmanitých věcech.</span></p>
          <p class="chunk" data-nb-ref-number="32" data-nb-words="116" data-nb-chars="653"><span class="idea" data-nb-ref-number="32" id="idea32" data-nb-words="116" data-nb-chars="653">Když jsem jednou mluvil o&nbsp;nábytku ve&nbsp;Hvězdném dvoře a&nbsp;vyslovil se, že&nbsp;otec by&nbsp;určitě měl velkou radost z&nbsp;Eustachových nákresů, ten mi&nbsp;řekl, že&nbsp;nemůže přece být tak obtížné, abych i&nbsp;ve Hvězdném dvoře kreslil tak jako ve&nbsp;Strázném sídle. Dál jsem za&nbsp;tou věcí nešel, ježto jsem neměl odvahu, abych o&nbsp;tom promluvil s&nbsp;Matyldou. Příští den mi&nbsp;Eustach oznámil, že&nbsp;mám souhlas, a&nbsp;Matylda mě&nbsp;nadmíru přátelsky pozvala do&nbsp;onoho domu a&nbsp;řekla, že&nbsp;u&nbsp;ní mám k&nbsp;dispozici cokoliv, co&nbsp;mi&nbsp;bude libo. Velice přátelsky jsem poděkoval za&nbsp;takovou laskavost a&nbsp;za několik dnů jsem s&nbsp;koňmi svého hostitele odjel do&nbsp;Hvězdného dvora; Matylda a&nbsp;Natálie ještě zůstaly v&nbsp;Růžovém domě.</span></p>
          <p class="chunk" data-nb-ref-number="33" data-nb-words="145" data-nb-chars="817"><span class="idea" data-nb-ref-number="33" id="idea33" data-nb-words="145" data-nb-chars="817">Ve&nbsp;Hvězdném dvoře jsem ke&nbsp;svému překvapení nalezl všechno připravené, abych se&nbsp;tu&nbsp;ubytoval. Ježto v&nbsp;zámku byly obrazy, měli tu&nbsp;i&nbsp;několik stojanů a&nbsp;ty mi&nbsp;dali do&nbsp;velkého pokoje, v&nbsp;němž byl i&nbsp;starobylý nábytek, abych si&nbsp;mezi nimi vybral. Dopravili do&nbsp;pokoje i&nbsp;pult na&nbsp;kreslení se&nbsp;vším potřebným. Vybral jsem si&nbsp;ze&nbsp;stojanů jeden a&nbsp;ostatní dal odnést zase tam, kde obyčejně stávaly. Kreslicí pult jsem si&nbsp;kvůli pohodlí nechal u&nbsp;sebe vedle stojanu. Měl jsem tu&nbsp;teď k&nbsp;malování zchystáno všechno takřka jako na&nbsp;Strázném dvoře. Mohl jsem si&nbsp;i&nbsp;nábytek, který jsem hodlal kreslit, dát posunout do&nbsp;světla tak, jak jsem chtěl. K&nbsp;bydlení a&nbsp;přespávání mi&nbsp;zchystali týž pokoj, v&nbsp;němž jsem pobýval, když jsem tu&nbsp;byl poprvé. K&nbsp;jídlu jsem si&nbsp;mohl vybrat buď síň, kde jsem pracoval, anebo pokoj, který jsem obýval. Zvolil jsem to&nbsp;druhé.</span></p>
          <p class="chunk" data-nb-ref-number="34" data-nb-words="269" data-nb-chars="1516"><span class="idea" data-nb-ref-number="34" id="idea34" data-nb-words="269" data-nb-chars="1516">Nejdřív jsem si&nbsp;prohlédl nábytek a&nbsp;vybral z&nbsp;něho ten, který jsem chtěl kreslit. Nato jsem se&nbsp;dal do&nbsp;práce. Maloval jsem velmi pilně, aby nepořádek, jaký má&nbsp;činnost v&nbsp;domě nutně působila, trval dobu co&nbsp;nejkratší. Pobýval jsem tedy v&nbsp;síni celý den, pouze večer, když se&nbsp;šeřilo, anebo ráno, než vyšlo slunce, vydal jsem se&nbsp;ven do&nbsp;volné přírody anebo do&nbsp;zahrady a&nbsp;prošel jsem se&nbsp;na&nbsp;osvěživém vzduchu anebo jsem tu&nbsp;a&nbsp;tam někde postál nebo usedl na&nbsp;některou z&nbsp;laviček a&nbsp;díval se&nbsp;na&nbsp;širou krajinu kolem sebe. Začasté, když jsem očistil štětce a&nbsp;veškeré malířské náčiní, které jsem používal přes den, uspořádal a&nbsp;sklidil na&nbsp;místo, seděl jsem v&nbsp;zahradě pod starými vysokými lipami a&nbsp;přemítal, dokud nepronikla jejich listy pozdní večerní červeň a&nbsp;stíny na&nbsp;písčité půdě byly tak hluboké, že&nbsp;drobné předměty, co&nbsp;na&nbsp;zemi ležely, nebyly už&nbsp;vidět. Ještě častěji jsem však býval na&nbsp;prostranství za&nbsp;břečťanovou stěnou, odkud se&nbsp;dalo pohlížet na&nbsp;zámek, zarámovaný do&nbsp;velkých dubů, a&nbsp;kde byla vidět krajina a&nbsp;hory za&nbsp;zámkem. Kraj byl tichý, když se&nbsp;nad zámkem do&nbsp;dáli táhla jasná pozdní obloha, když se&nbsp;jen blyštěly hroty střešních korouhviček, na&nbsp;všechno kolem kladla se&nbsp;poklidná zeleň a&nbsp;modř hor byla vlídnější a&nbsp;vlídnější. Za&nbsp;dnů zvláště horkých jsem tu&nbsp;a&nbsp;tam zašel i&nbsp;do jeskyně, v&nbsp;níž byla ona mramorová nymfa, těšil se&nbsp;chladem, který tu&nbsp;vládl, díval se, jak se&nbsp;voda stále stejně řine, a&nbsp;na stále stejný mramor, na&nbsp;němž se&nbsp;jen tu&nbsp;a&nbsp;tam zaškubalo světélko, to&nbsp;když se&nbsp;ve&nbsp;vodě zachytil nějaký pozdní paprsek a&nbsp;dopadl na&nbsp;onu postavu.</span></p>
          <p class="chunk" data-nb-ref-number="35" data-nb-words="101" data-nb-chars="582"><span class="idea" data-nb-ref-number="35" id="idea35" data-nb-words="101" data-nb-chars="582">V&nbsp;zámku vládla značná samota, sloužící byli ve&nbsp;svých odlehlých pokojích, celé řady oken zakrývaly spuštěné závěsy a&nbsp;ke kašně na&nbsp;nádvoří jen zřídkakdy zašla nějaká postava pro vodu, a&nbsp;ta si&nbsp;mezi velkými javory jednotvárně zurčela a&nbsp;zurčela. To&nbsp;ticho působilo, že&nbsp;jsem o&nbsp;to více vzpomínal na&nbsp;obyvatelky, které tu&nbsp;teď nebyly, že&nbsp;jsem si&nbsp;myslel, jak objevuji stopy po&nbsp;nich, a&nbsp;myslel si, že&nbsp;někde určitě potkám jejich postavy. Lepší to&nbsp;bylo, když jsem vyšel do&nbsp;kraje. Tam sídlily zvuky práce, tam jsem vídal veselé lidi, kteří se&nbsp;tím a&nbsp;oním zabývali, a&nbsp;hbitá zvířata, která jim pomáhala.</span></p>
          <p class="chunk" data-nb-ref-number="36" data-nb-words="119" data-nb-chars="670"><span class="idea" data-nb-ref-number="36" id="idea36" data-nb-words="119" data-nb-chars="670">V&nbsp;zámku byl někdo jako správce, který byl dojista pověřen, aby o&nbsp;mne pečoval, přinejmenším dělal všechno, co&nbsp;považoval za&nbsp;nutné, abych měl své pohodlí. Často se&nbsp;mě&nbsp;ptal, mám-li jaké přání, dal mi&nbsp;na&nbsp;stůl nosit více jídla a&nbsp;pití, než bylo nutné, neustále dbal o&nbsp;čerst­vou vodu, o&nbsp;svíce a&nbsp;další věci, dal mi&nbsp;do&nbsp;pokoje nanosit spoustu knih, které zřejmě vybral ze&nbsp;sbírek v&nbsp;zámku, a&nbsp;občas měl za&nbsp;to, že&nbsp;si&nbsp;zdvořilost žádá, aby se&nbsp;mnou pár minut mluvil. Všechno to, co&nbsp;v&nbsp;zámku pro mne zařídili, využíval jsem co&nbsp;nejméně a&nbsp;ani jsem nezašel na&nbsp;šafářství, ačkoliv tam bylo hodně živo, abych svou přítomností anebo svým pokukováním neuváděl do&nbsp;rozpaků kohokoliv, kdo tu&nbsp;pracoval.</span></p>
          <p class="chunk" data-nb-ref-number="37" data-nb-words="81" data-nb-chars="464"><span class="idea" data-nb-ref-number="37" id="idea37" data-nb-words="81" data-nb-chars="464">Když jsem byl hotov s&nbsp;objekty, které jsem si&nbsp;vybral, neskončil jsem; protože z&nbsp;nich vyplynuly zase další práce, což mělo svůj důvod v&nbsp;tom, že&nbsp;jeden objekt si&nbsp;žádal objekt další, a&nbsp;to zas bylo následkem toho, že&nbsp;nábytek a&nbsp;zařízení v&nbsp;tomhle pokoji a&nbsp;ve vedlejších jizbách tvořily celek, kde nebylo možné pomýšlet na&nbsp;nějaké kouskování. Přicházelo mi&nbsp;pohříchu vhod, jak velkého cviku jsem postupně nabyl, až&nbsp;jsem posléze za&nbsp;jediný den zmohl dílo jako dříve za&nbsp;dny tři.</span></p>
          <p class="chunk" data-nb-ref-number="38" data-nb-words="158" data-nb-chars="902"><span class="idea" data-nb-ref-number="38" id="idea38" data-nb-words="158" data-nb-chars="902">Jednou se&nbsp;na&nbsp;mne přišel podívat Eustach. Viděl jsem v&nbsp;tom znamení, že&nbsp;se&nbsp;mi&nbsp;dává příležitost, abych si&nbsp;posloužil jeho radou. A&nbsp;já to&nbsp;také udělal, potěšil se&nbsp;tím, co&nbsp;mi&nbsp;řekl, a&nbsp;uposlechl názorů, které přede mnou rozvinul. Vyprávěl mi&nbsp;také, že&nbsp;Matylda a&nbsp;Natálie pomýšlejí na&nbsp;to, pobýt na&nbsp;Strázném dvoře ještě dlouho. Ježto, jak jsem věděl, minulé léto pobyly v&nbsp;Růžovém domě daleko kratčeji, připadl jsem na&nbsp;myšlenku, jestli třeba nepobývají v&nbsp;Růžovém domě letos déle právě kvůli tomu, aby mi&nbsp;poskytly dost času na&nbsp;mé&nbsp;práce ve&nbsp;Hvězdném dvoře. Jestli tomu tak je, nebo ne, to&nbsp;jsem nevěděl, ale být tomu tak mohlo, a&nbsp;proto jsem se&nbsp;rozhodl, že&nbsp;své malování zkrátím. Jednou jsem přece skončit musel, nemohl jsem vyportrétovat všechny objekty. Řekl jsem Eustachovi, kdy budu asi tak hotov. Zůstal v&nbsp;zámku dva dny, leccos si&nbsp;proměřil, to&nbsp;a&nbsp;ono v&nbsp;nejednom pokoji prozkoumal a&nbsp;poté se&nbsp;zas vrátil do&nbsp;Růžového domu.</span></p>
          <p class="chunk" data-nb-ref-number="39" data-nb-words="121" data-nb-chars="703"><span class="idea" data-nb-ref-number="39" id="idea39" data-nb-words="121" data-nb-chars="703">Než jsem byl docela hotov, přijeli všichni ze&nbsp;Strázného dvora a&nbsp;pobyli tu&nbsp;několik dnů. Přibyl s&nbsp;nimi i&nbsp;Eustach. Ukázal jsem jim, co&nbsp;jsem vytvořil, a&nbsp;dělo se&nbsp;totéž, co&nbsp;se&nbsp;dálo v&nbsp;Růžovém domě. Všeobecně mé&nbsp;dílo schválili a&nbsp;pouze tady a&nbsp;tam poukázali na&nbsp;něco, co&nbsp;by&nbsp;se&nbsp;mělo vylepšit. Už&nbsp;na&nbsp;vyobrazování nábytku a&nbsp;zařízení na&nbsp;Strázném dvoře jsem používal olejové barvy, protože jsem v&nbsp;zacházení s&nbsp;nimi nabyl postupně dovednosti větší než u&nbsp;barev vodových a&nbsp;protože jejich účinek je&nbsp;daleko větší. Nábytek ve&nbsp;Hvězdném dvoře jsem také zobrazil olejovými barvami a&nbsp;tahle vyobrazení byla ještě mnohem zdařilejší než ta&nbsp;v&nbsp;Růžovém domě. Uznal jsem, co&nbsp;mi&nbsp;navrhovali, a&nbsp;poznamenal jsem si&nbsp;všechno, abych je&nbsp;provedl.</span></p>
          <p class="chunk" data-nb-ref-number="40" data-nb-words="21" data-nb-chars="124"><span class="idea" data-nb-ref-number="40" id="idea40" data-nb-words="21" data-nb-chars="124">Eustach se&nbsp;z&nbsp;Hvězdného dvora vrátil opět do&nbsp;Růžového domu; můj hostitel, Matylda, Natálie a&nbsp;Gustav se&nbsp;vydali na&nbsp;malou cestu.</span></p>
          <p class="chunk" data-nb-ref-number="41" data-nb-words="95" data-nb-chars="557"><span class="idea" data-nb-ref-number="41" id="idea41" data-nb-words="95" data-nb-chars="557">Ani já&nbsp;jsem už&nbsp;dlouho v&nbsp;zámku nepobyl. Dokončil jsem ještě, co&nbsp;se&nbsp;dokončit dalo, vylepšil jsem, co&nbsp;se&nbsp;navrhovalo k&nbsp;vylepšení a&nbsp;co i&nbsp;mne ještě časem napadlo jako hodné vylepšení, pak jsem vyčkal, až&nbsp;všechno dobře uschne, a&nbsp;všechno jsem zabalil a&nbsp;připravil tak pro otce. Když jsem to&nbsp;udělal, poděkoval jsem velice zdvořile správci za&nbsp;veškerou jeho pozornost, děvčatům, která o&nbsp;mne pečovala, rozdal jsem dárky, které jsem si&nbsp;pro tuhle příležitost už&nbsp;předtím zchystal, a&nbsp;nasedl do&nbsp;kočáru, který mi&nbsp;dal správce k&nbsp;dispozici, abych se&nbsp;mohl vrátit do&nbsp;Růžového domu.</span></p>
          <p class="chunk" data-nb-ref-number="42" data-nb-words="42" data-nb-chars="222"><span class="idea" data-nb-ref-number="42" id="idea42" data-nb-words="42" data-nb-chars="222">Když jsem dorazil do&nbsp;Růžového domu, zastihl jsem svého hostitele a&nbsp;všechny, co&nbsp;s&nbsp;ním byli, už&nbsp;zpátky z&nbsp;cesty. Pobyl jsem u&nbsp;nich ještě několik dnů, pak jsem se&nbsp;rozloučil a&nbsp;vrátil jsem se&nbsp;do&nbsp;hostince U&nbsp;Javoru ke&nbsp;svým pracím.</span></p>
          <p class="chunk" data-nb-ref-number="43" data-nb-words="19" data-nb-chars="102"><span class="idea" data-nb-ref-number="43" id="idea43" data-nb-words="19" data-nb-chars="102">Snažil jsem se&nbsp;zmoci práci rychle; jenže teď bylo všechno jinak a&nbsp;v&nbsp;mém srdci nabylo i&nbsp;jiného odstínu.</span></p>
          <p class="chunk" data-nb-ref-number="44" data-nb-words="103" data-nb-chars="612"><span class="idea" data-nb-ref-number="44" id="idea44" data-nb-words="103" data-nb-chars="612">Když jsem se&nbsp;na&nbsp;jaře vypravil z&nbsp;hlavního města a&nbsp;dal se&nbsp;za&nbsp;ko­čárem zvolna jedoucím vzhůru přes jednu horu, zastavil jsem u&nbsp;hromady naplaveného kamení, které vylovili z&nbsp;řečiště a&nbsp;vysypali na&nbsp;cestu, a&nbsp;prohlížel si&nbsp;je&nbsp;málem s&nbsp;úctou. V&nbsp;těch rudých, bílých, šedivých, černožlutých a&nbsp;kropenatých kamenech samých plochých a&nbsp;zaoblených tvarů jsem poznal posly našich hor, poznával jsem každý, jak se&nbsp;oddělil ze&nbsp;svého skalního lože a&nbsp;byl kamsi vyslán. Tady spočíval mezi kamarády, jejichž rodiště je&nbsp;často na&nbsp;mnoho mil od&nbsp;toho jeho, všechny teď byly tvarem stejné a&nbsp;všechny vyčkávaly, až&nbsp;je&nbsp;rozdrtí a&nbsp;použijí na&nbsp;silnici.</span></p>
          <p class="chunk" data-nb-ref-number="45" data-nb-words="25" data-nb-chars="132"><span class="idea" data-nb-ref-number="45" id="idea45" data-nb-words="25" data-nb-chars="132">Napadaly mě&nbsp;zejména myšlenky, k&nbsp;čemu že&nbsp;to&nbsp;všechno tady je, jak to&nbsp;vzniklo, jak všechno spolu souvisí a&nbsp;jak to&nbsp;mluví k&nbsp;našim srdcím.</span></p>
          <p class="chunk" data-nb-ref-number="46" data-nb-words="199" data-nb-chars="1219"><span class="idea" data-nb-ref-number="46" id="idea46" data-nb-words="199" data-nb-chars="1219">Jednou jsem došel dolů k&nbsp;jezeru a&nbsp;toho slunného odpoledne přemítal o&nbsp;skutečnosti, že&nbsp;krása svažujících se&nbsp;hor je&nbsp;většinou nejsilnější na&nbsp;jezerní hladině. Je&nbsp;to&nbsp;náhoda, zbrázdily hory tak krásně, vykotlaly je, poroztínaly, vytesaly do&nbsp;nich rokle dolů se&nbsp;řítící vody, anebo naše vnímání povstává tu&nbsp;z&nbsp;protikladu vody a&nbsp;hor, že&nbsp;totiž voda vytváří měkkou, hladkou, jemnou plochu, kterou roztínají drsné svažité útesy, strouhy a&nbsp;pásy, a&nbsp;pod hladinou přitom není vidět nic, a&nbsp;tak se&nbsp;záhada zmnožuje? Pomyslel jsem si&nbsp;tady: pokud by&nbsp;voda byla kdy průhlednější, sice ne&nbsp;tak průhledná jako vzduch, ale téměř stejně, pak by&nbsp;člověk měl vidět celou vnitřní kotlinu, ne&nbsp;tak jasně jako na&nbsp;vzduchu, ale v&nbsp;jakémsi zelenavém vlhkém závoji. To&nbsp;by&nbsp;dojista bylo velice krásné. Kvůli téhle myšlence jsem pobyl u&nbsp;jezera déle, ubytoval jsem se&nbsp;v&nbsp;jednom hostinci a&nbsp;několikrát jsem proměřoval hloubku vody na&nbsp;různých místech, jejichž vzdálenost od&nbsp;břehu jsem si&nbsp;označoval měřicím pásmem. Měl jsem za&nbsp;to, že&nbsp;takhle by&nbsp;se&nbsp;mohl přibližně prozkoumat tvar jezerní kotliny, mohl by&nbsp;se&nbsp;nakreslit a&nbsp;vnitřní kotlina by&nbsp;se&nbsp;mohla od&nbsp;vnější odlišit jemnější, zelenavější barvou. Rozhodl jsem se, že&nbsp;při nějaké další příležitosti budu v&nbsp;měřeních pokračovat.</span></p>
          <p class="chunk" data-nb-ref-number="47" data-nb-words="215" data-nb-chars="1288"><span class="idea" data-nb-ref-number="47" id="idea47" data-nb-words="215" data-nb-chars="1288">Tohle usilování mě&nbsp;přivedlo k&nbsp;úvaze o&nbsp;tom, jak podivuhodně je&nbsp;utvořena naše Země. Na&nbsp;dně jezera jsem uviděl údolí, na&nbsp;jehož dně, které u&nbsp;jiných údolí je&nbsp;vždy plné mnohatisícové hojnosti rostlin a&nbsp;zřícených částí hor, a&nbsp;je tak krásnou směsí rostlin a&nbsp;kamene, nevyrůstají žádné rostliny, pouze se&nbsp;tu&nbsp;zvolna vrší suť, dno se&nbsp;zvedá a&nbsp;vyplňují se&nbsp;původní strže. K&nbsp;tomu se&nbsp;přidává všechno to, co&nbsp;se&nbsp;zřítí do&nbsp;jezera bezprostředně ze&nbsp;stěn, k&nbsp;tomu se&nbsp;přidávají vršky, které mimo obvyklé pořadí strhnou do&nbsp;jezera významné povodně a&nbsp;vlny je&nbsp;posléze opět zploští. Za&nbsp;ta&nbsp;tisíciletí a&nbsp;tisíciletí se&nbsp;kotlina víc a&nbsp;více vyplňuje, dokud jednou, až&nbsp;uplyne možná staletí, možná i&nbsp;tisíciletí, nebude už&nbsp;jezero, po&nbsp;neuvěřitelně silné vrstvě suti bude putovat lidská noha, budou se&nbsp;zelenat rostliny, a&nbsp;dokonce se&nbsp;tyčit stromy. Tak jsem poznal hodně míst, která kdysi byla jezerním dnem. Řeka, matka jezera, jak proudila a&nbsp;proudila, zatínala se&nbsp;hlouběji a&nbsp;hlouběji do&nbsp;půdy, snižovala hladinu jezera, dno jezera se&nbsp;zvedalo, až&nbsp;už&nbsp;nebylo nic než údolí, v&nbsp;němž se&nbsp;teď břehy prostírají v&nbsp;dlouhých pásech jako zelené valy, jež se&nbsp;skví bujným rostlinstvem, kvetoucími keři a&nbsp;nejedním úsměvným lidským obydlím, kdežto to, co&nbsp;kdysi bývalo mohutným vodstvem, teď se&nbsp;jako úzká stužka vine krajinou v&nbsp;blyštivých vlnovkách.</span></p>
          <p class="chunk" data-nb-ref-number="48" data-nb-words="97" data-nb-chars="582"><span class="idea" data-nb-ref-number="48" id="idea48" data-nb-words="97" data-nb-chars="582">Díval jsem se&nbsp;od&nbsp;jezera na&nbsp;vrstvení skal. Co&nbsp;je&nbsp;u&nbsp;krystalů přechod mezi ploškami, to&nbsp;se&nbsp;tady jeví ve&nbsp;velkém. Na&nbsp;nejednom místě je&nbsp;sklon takový, na&nbsp;jiném jiný. Zhroutily se&nbsp;kdysi tyhle obrovité plochy, vzduly se, vzdouvají se&nbsp;ještě stále? Nakreslil jsem nejedno to&nbsp;vrstvení v&nbsp;jejich půvabném vzájemném vztahu a&nbsp;sklonu vůči vodorovné ploše. A&nbsp;když jsem tak procházel ty&nbsp;archy a&nbsp;prohlížel si&nbsp;rozličné tvary, připadalo mi&nbsp;to&nbsp;jako nějaký neznámý příběh, který jsem nedokázal rozluštit, u&nbsp;něhož však určitě existovala nějaká východiska, z&nbsp;nichž by&nbsp;se&nbsp;pouhé tušení dalo vyztužit v&nbsp;jistotu.</span></p>
          <p class="chunk" data-nb-ref-number="49" data-nb-words="141" data-nb-chars="822"><span class="idea" data-nb-ref-number="49" id="idea49" data-nb-words="141" data-nb-chars="822">Kdykoliv jsem si&nbsp;prohlížel ty&nbsp;kusy neživých těles, jež jsem sbíral do&nbsp;svých skříní, napadalo mě, že&nbsp;tady leží tahle tělesa, tam jiná, že&nbsp;se&nbsp;obrovské spousty téže látky navršily do&nbsp;podoby velkých hor a&nbsp;že se&nbsp;zas jejich drobné usazeniny v&nbsp;malých odstupech navzájem střídají. Odkud přišly, jak se&nbsp;nakupily? Leží tu&nbsp;podle nějaké zákonitosti, a&nbsp;jak povstala ta? Zhusta jsou části jednoho většího tělesa ve&nbsp;velkých množstvích anebo jednotlivě na&nbsp;místech, kde samo těleso není, kde by&nbsp;být neměly, kde jsou čímsi cizím. Jak se&nbsp;dostaly zrovna sem? Jak vůbec někde vznikla zrovna tahle věc, a&nbsp;ne nějaká jiná? Odkud se&nbsp;tu&nbsp;ve&nbsp;velkém octly horské útvary? Jsou tu&nbsp;ve&nbsp;své ryzí původnosti, anebo zakusily změny a&nbsp;zakoušejí je&nbsp;pořád ještě? Jak vůbec povstal tvar samotné Země, jak se&nbsp;zbrázdila její tvář, jsou mezery v&nbsp;ní velké, jsou malé?</span></p>
          <p class="chunk" data-nb-ref-number="50" data-nb-words="57" data-nb-chars="367"><span class="idea" data-nb-ref-number="50" id="idea50" data-nb-words="57" data-nb-chars="367">Kdykoliv jsem narazil na&nbsp;svůj mramor&nbsp;– jak je&nbsp;mramor obdivuhodný! Kam se&nbsp;poděli tvorové, jejichž stopy tušivě spatřujeme v&nbsp;těchto útvarech? Ve&nbsp;které době zmizeli velcí hlemýždi, kteří nám tu&nbsp;předávají upomínku na&nbsp;sebe? Upomínku, která sahá daleko do&nbsp;minulých časů, které nikdo nezměřil, které možná nikdo neviděl a&nbsp;které trvaly déle než sláva kteréhokoliv smrtelníka.</span></p>
          <p class="chunk" data-nb-ref-number="51" data-nb-words="132" data-nb-chars="814"><span class="idea" data-nb-ref-number="51" id="idea51" data-nb-words="132" data-nb-chars="814">Jedna věc mě&nbsp;bila do&nbsp;očí. Nacházel jsem mrtvé lesy, jakési lesní kostnice, jenže kosti tu&nbsp;nebyly posbírané v&nbsp;nějaké hale, nýbrž stály zpříma na&nbsp;zemi. Bezpočet bílých, oloupaných, mrtvých stromů, takže si&nbsp;nebylo lze nemyslet, že&nbsp;na&nbsp;tomhle místě kdysi byl les. Ty&nbsp;stromy bývaly smrky nebo modříny nebo jedle. Teď tady neroste strom vůbec žádný, pouze se&nbsp;tu&nbsp;kolem odumřelých kmenů plazí jakási kleč, a&nbsp;i ta&nbsp;jen vzácně. Ponejvíce se&nbsp;tu&nbsp;po&nbsp;zemi válí suť anebo větší kameny, porostlé žlutým mechem. Je&nbsp;tahle skutečnost ojedinělá, vyvolaná pouze ojedinělými místními příčinami? Souvisí s&nbsp;utvářením velkého světa? Vzepjaly se&nbsp;snad hory vzhůru a&nbsp;svou lesní ozdobu pozvedly do&nbsp;vyššího, smrtonosného povětří? Anebo se&nbsp;změnila půda, anebo se&nbsp;proměnila situace s&nbsp;ledovci? Led však kdysi dosahoval níže: jak se&nbsp;to&nbsp;všechno stalo?</span></p>
          <p class="chunk" data-nb-ref-number="52" data-nb-words="268" data-nb-chars="1611"><span class="idea" data-nb-ref-number="52" id="idea52" data-nb-words="268" data-nb-chars="1611">Změní se&nbsp;snad ještě jednou něco, změní se&nbsp;snad všechno? V&nbsp;jak rychlém sledu se&nbsp;to&nbsp;bude dít? Jestliže obloha a&nbsp;její vodstvo působí, že&nbsp;se&nbsp;hory neustále odrolují, jestliže od&nbsp;nich odpadají sutiny, jestli se&nbsp;dále rozkotávají a&nbsp;proud je&nbsp;posléze jako písek a&nbsp;úlomky hornin unáší do&nbsp;nížin, jak daleko to&nbsp;ještě dojde? Trvalo to&nbsp;už&nbsp;do&nbsp;dneška dlouho? Nespočetné vrstvy hornin v&nbsp;nížinách tomu nasvědčují. Bude to&nbsp;trvat ještě dlouho? Dokud vzduch, světlo, teplo a&nbsp;voda budou pořád tytéž, dokud budou existovat výšiny, bude to&nbsp;trvat tak dlouho? Tedy jednou zmizí hory? Budou roviny protínat pouze ploché nenápadné výšiny a&nbsp;vršky a&nbsp;rozpadnou se&nbsp;ve&nbsp;vodách jednou i&nbsp;ty? Vytratí se&nbsp;pak i&nbsp;teplo z&nbsp;vlhkých dolin anebo z&nbsp;hlubokých horkých roklí a&nbsp;nebude mít žádný vliv na&nbsp;půdu ani chladný vzduch ve&nbsp;výškách, takže veškeré končiny v&nbsp;našich krajích bude oblévat táž vlažná látka a&nbsp;změní se&nbsp;životní podmínky všech rostlin? Anebo činnost, která pozvedla výše hory, trvá i&nbsp;dnes, takže hory vnitřní silou nahrazují anebo překonávají co&nbsp;do&nbsp;výše to, čeho pozbývají zvnějšku? Ustane někdy to&nbsp;zvedání? Ochladla Země dále po&nbsp;těch milionech let, je&nbsp;její kůra silnější, takže horký proud v&nbsp;jejích útrobách už&nbsp;nedokáže její krystaly prohnat kůrou na&nbsp;povrch? Anebo zvolna a&nbsp;nenápadně odlamuje stále okraje této kůry, když jí&nbsp;vzpíná vzhůru úlomky svých hornin? Jestliže Země vyzařuje kamsi pryč své teplo a&nbsp;stále více ochládá, nezmenšuje se? Není pak rychlost jejího otáčení menší a&nbsp;menší? Nemění to&nbsp;pasáty? Nenabývají větry, oblaka, déšť jiné podoby? Kolik milionů let bude muset ještě uplynout, než nějaký lidský nástroj dokáže změřit tu&nbsp;změnu?</span></p>
          <p class="chunk" data-nb-ref-number="53" data-nb-words="46" data-nb-chars="266"><span class="idea" data-nb-ref-number="53" id="idea53" data-nb-words="46" data-nb-chars="266">Takové otázky mi&nbsp;dodávaly vážné a&nbsp;slavnostní rozpoložení a&nbsp;připadalo mi, jako kdyby do&nbsp;mé&nbsp;bytosti pronikala jakási obsažnější existence. Vzdor tomu, že&nbsp;jsem sbíral a&nbsp;snášel všeho méně než dřív, zdálo se&nbsp;mi, že&nbsp;snad se&nbsp;mi&nbsp;vnitřně daří daleko více než kdy v&nbsp;minulosti.</span></p>
          <p class="chunk" data-nb-ref-number="54" data-nb-words="114" data-nb-chars="685"><span class="idea" data-nb-ref-number="54" id="idea54" data-nb-words="114" data-nb-chars="685">Pokud si&nbsp;některé dějiny zasluhují, aby se&nbsp;o&nbsp;nich přemítalo a&nbsp;aby se&nbsp;zkoumaly, pak dějiny Země, nejobsažnější tím, co&nbsp;se&nbsp;tuší, nejvábivější, jaké existují, dějiny, v&nbsp;nichž ty&nbsp;člověčí jsou pouhou vsuvkou, a&nbsp;kdo ví, jak titěrnou, protože je&nbsp;možná vystřídají dějiny nějakých třeba vyšších bytostí. Prameny k&nbsp;dějinám Země uchovává přímo ve&nbsp;svém nitru jako v&nbsp;nějakých sklepeních na&nbsp;spisy, prameny, které možná jsou uloženy v&nbsp;milionech dokumentů a&nbsp;u&nbsp;nichž jde pouze o&nbsp;to, abychom se&nbsp;je&nbsp;naučili číst a&nbsp;svou horlivostí a&nbsp;neústupností nezmařili jejich pravost. Kdo bude jednou mít tyhle dějiny jasně před očima? Nastane jednou takový čas, anebo je&nbsp;bude vždy znát pouze ten, který je&nbsp;zná odevždy?</span></p>
          <p class="chunk" data-nb-ref-number="55" data-nb-words="156" data-nb-chars="972"><span class="idea" data-nb-ref-number="55" id="idea55" data-nb-words="156" data-nb-chars="972">Od&nbsp;takových otázek jsem se&nbsp;utíkal k&nbsp;literárním tvůrcům. Kdykoliv jsem se&nbsp;vrátil z&nbsp;dlouhého putování do&nbsp;Javoru anebo kdykoliv jsem daleko od&nbsp;Javoru pobýval v&nbsp;jizbičce některého alpského stavení, četl jsem si&nbsp;v&nbsp;dílech člověka, který neodpovídal na&nbsp;otázky, nýbrž skýtal myšlenky a&nbsp;city, které se&nbsp;skrývaly v&nbsp;půvabném zahalení, jako by&nbsp;byly řešením, a&nbsp;vypadaly jako blaženství. Měl jsem takových osobností rozmanitě. Mezi knihami byly i&nbsp;takové, které oplývaly nabubře­lostí. Nepodávaly přirozenost v&nbsp;člověku a&nbsp;mimo něj takovou, jaká je, nýbrž snažily se&nbsp;ji&nbsp;přikrášlovat a&nbsp;pokoušely se&nbsp;vyvolávat výjimečné účinky. Od&nbsp;těch jsem se&nbsp;odvrátil. Není-li komukoliv svaté to, co&nbsp;je, jak bude moci vytvořit něco lepšího než to, co&nbsp;stvořil bůh? V&nbsp;přírodovědě jsem byl zvyklý dbát rázu věcí, mít rád tento ráz a&nbsp;ctít podstatu věcí. U&nbsp;literátů oné nabubřelosti jsem nižádný ráz věcí nenacházel a&nbsp;připadalo mi&nbsp;nakonec směšné, když ten nebo onen chtěl něco tvořit, ačkoliv se&nbsp;ničemu nenaučil.</span></p>
          <p class="chunk" data-nb-ref-number="56" data-nb-words="65" data-nb-chars="404"><span class="idea" data-nb-ref-number="56" id="idea56" data-nb-words="65" data-nb-chars="404">Líbili se&nbsp;mi&nbsp;ti, kdo na&nbsp;věci a&nbsp;na dané skutečnosti pohlíželi jasnýma očima a&nbsp;ukazovali je&nbsp;v&nbsp;nepochybných rozměrech, v&nbsp;rámci jejich vlastní vnitřní velikosti. Jiní zas podávali city v&nbsp;krásné mravní intenzitě, a&nbsp;takové na&nbsp;mne hluboce působily. Je&nbsp;neuvěřitelné, jak mocně mohou slova působit; miloval jsem slova a&nbsp;miloval jsem ty&nbsp;lidi a&nbsp;často jsem toužebně čekal na&nbsp;neurčitou, neznámou, šťastnou budoucnost.</span></p>
          <p class="chunk" data-nb-ref-number="57" data-nb-words="122" data-nb-chars="749"><span class="idea" data-nb-ref-number="57" id="idea57" data-nb-words="122" data-nb-chars="749">Ti&nbsp;starověcí tvůrci, o&nbsp;nichž jsem si&nbsp;kdysi myslel, že&nbsp;je&nbsp;chápu, připadali mi&nbsp;teď přece jenom docela jiní než dřív. Zdálo se&nbsp;mi, jako kdyby byli přirozenější, pravdivější, prostší a&nbsp;větší než lidé nové doby a&nbsp;jako kdyby jim vážnost jejich bytosti a&nbsp;úcta k&nbsp;sobě nedovolovala dopouštět se&nbsp;přemrštěností, jaké pozdější doby považovaly za&nbsp;krásné. Téměř na&nbsp;všech svých putováních jsem měl s&nbsp;sebou Homéra, Aischyla, Sofokla, Thukydida. Abych jim rozuměl, bral jsem si&nbsp;s&nbsp;sebou k&nbsp;ruce veškeré jazykové příručky, které se&nbsp;mi&nbsp;doporučovaly, a&nbsp;učil jsem se&nbsp;z&nbsp;nich. Nejprospěšnější takovému porozumění byla ovšem sama četba. U&nbsp;starověkých tvůrců jsem k&nbsp;literátům často přibíral dějepisce; připadalo mi, že&nbsp;si&nbsp;jsou navzájem bližší, než je&nbsp;tomu u&nbsp;tvůrců novověkých.</span></p>
          <p class="chunk" data-nb-ref-number="58" data-nb-words="261" data-nb-chars="1544"><span class="idea" data-nb-ref-number="58" id="idea58" data-nb-words="261" data-nb-chars="1544">Upjal jsem se&nbsp;i&nbsp;k&nbsp;malování. Hory jsem měl před sebou lákavé jako celek, takové, jak jsem je&nbsp;dřív nikdy neviděl. Zkoumal jsem je&nbsp;vždy jako části. A&nbsp;teď to&nbsp;byly obrazy, tak jako dřív pouhé objekty. Do&nbsp;obrazů se&nbsp;člověk mohl ponořit, protože měly v&nbsp;sobě hloubku, objekty tu&nbsp;spočívaly vždy rozprostřeny k&nbsp;prohlížení. Tak jako jsem dříve kreslil přírodní objekty pro vědecké účely, jak jsem při takovém kreslení dospěl k&nbsp;používání barev, jak jsem ještě před nedávnem kreslil a&nbsp;maloval nábytek, teď jsem se&nbsp;také snažil nakreslit na&nbsp;papír anebo na&nbsp;plátno celý pohled, který by&nbsp;obsahoval to, co&nbsp;utkvívá dál a&nbsp;dál za&nbsp;popředím, co&nbsp;se&nbsp;vznáší jako vůně, co&nbsp;se&nbsp;odráží od&nbsp;oblohy. A&nbsp;viděl jsem hned, že&nbsp;je&nbsp;to&nbsp;daleko obtížnější než mé&nbsp;dřívější usilování, protože tady šlo o&nbsp;to, pojmout cosi existujícího v&nbsp;prostoru, co&nbsp;se&nbsp;nepodává danými rozměry a&nbsp;svými přirozenými barvami, nýbrž jako jakási duše celku; dříve jsem musel přenést do&nbsp;desek jen ten nebo onen objekt se&nbsp;známými obrysovými vztahy a&nbsp;s&nbsp;jeho charakteristickou barvou. První pokusy naprosto selhaly. To&nbsp;mě&nbsp;však neodradilo, naopak mě&nbsp;to&nbsp;pouze silněji a&nbsp;silněji podněcovalo. Zkoušel jsem to&nbsp;znovu a&nbsp;stále znovu. Potom jsem už&nbsp;své pokusy neničil, jak jsem to&nbsp;dělal dřív, ale uchovával jsem je&nbsp;pro srovnání. To&nbsp;porovnávání mi&nbsp;postupně ukazovalo, že&nbsp;se&nbsp;pokusy lepší a&nbsp;kresby jsou vylehčenější a&nbsp;přirozenější. Bylo to&nbsp;pro duši mocné vábení, zmocňovat se&nbsp;onoho nepojmenovatelného, co&nbsp;tkvělo ve&nbsp;věcech přede mnou, a&nbsp;čím usilovněji jsem se&nbsp;snažil zmocnit se&nbsp;onoho čehosi, tím krásnější se&nbsp;přede mnou prostíralo.</span></p>
          <p class="chunk" data-nb-ref-number="59" data-nb-words="26" data-nb-chars="141"><span class="idea" data-nb-ref-number="59" id="idea59" data-nb-words="26" data-nb-chars="141">Pobyl jsem v&nbsp;horách tak dlouho, jak to&nbsp;jen bylo možné a&nbsp;dokud mi&nbsp;v&nbsp;tom pobývání ve&nbsp;volné přírodě docela a&nbsp;úplně nezabránil přibývající chlad.</span></p>
          <p class="chunk" data-nb-ref-number="60" data-nb-words="120" data-nb-chars="694"><span class="idea" data-nb-ref-number="60" id="idea60" data-nb-words="120" data-nb-chars="694">Docela na&nbsp;konci podzimu jsem ještě jednou zašel za&nbsp;svým hostitelem do&nbsp;Růžového domu. Bylo to&nbsp;v&nbsp;době, kdy na&nbsp;horách už&nbsp;ležely různě na&nbsp;vrcholcích spousty sněhu a&nbsp;krajina v&nbsp;rovině se&nbsp;už&nbsp;vzdala veškeré okrasy. Zahrada mého přítele byla holá, úly byly zahaleny do&nbsp;slámy, v&nbsp;bezlistých větvích tu&nbsp;a&nbsp;tam pronikavě začiřikala jen nějaká ta&nbsp;osamělá sýkora koňadra anebo některý zimní pták a&nbsp;nad nimi po&nbsp;šedé obloze táhly na&nbsp;jih šedé trojúhelníky husí. Za&nbsp;dlouhých večerů jsme seděli při ohni u&nbsp;krbu, přes den jsme se&nbsp;činili se&nbsp;zahalováním a&nbsp;zazimováváním věcí, u&nbsp;nichž to&nbsp;bylo zapotřebí, anebo jsme se&nbsp;někdy odpoledne vydávali na&nbsp;procházku, pokud čilá mlha kopce a&nbsp;údolí a&nbsp;roviny obdařila jinou podobou.</span></p>
          <p class="chunk" data-nb-ref-number="61" data-nb-words="66" data-nb-chars="361"><span class="idea" data-nb-ref-number="61" id="idea61" data-nb-words="66" data-nb-chars="361">Ukázal jsem svému hostiteli své pokusy v&nbsp;krajinomalbě, protože bych byl považoval tak trochu za&nbsp;falešnické, kdybych mu&nbsp;nic neřekl o&nbsp;tom, jaká proměna se&nbsp;ve&nbsp;mně udála. Hodně jsem se&nbsp;ostýchal ukázat mu&nbsp;své pokusy, přesto jsem to&nbsp;však udělal, a&nbsp;to v&nbsp;době, kdy tu&nbsp;byl i&nbsp;Eustach. Na&nbsp;úvod jsem prohlásil, jak jsem se&nbsp;postupně dostal k&nbsp;tomu, že&nbsp;jsem tohle začal dělat.</span></p>
          <p class="chunk" data-nb-ref-number="62" data-nb-words="49" data-nb-chars="273"><span class="idea" data-nb-ref-number="62" id="idea62" data-nb-words="49" data-nb-chars="273">„To se&nbsp;stane každému, kdo se&nbsp;častěji vydává do&nbsp;hor a&nbsp;má v&nbsp;sobě obra­zivost a&nbsp;v&nbsp;rukou trochu obratnosti,“ řekl můj hostitel. „Nepotřebujete se&nbsp;tedy málem omlouvat, dalo se&nbsp;čekat, že&nbsp;nezůstanete pouze u&nbsp;sbírání kamenů a&nbsp;zkamenělin, tak je&nbsp;to&nbsp;v&nbsp;povaze člověka, a&nbsp;je to&nbsp;dobře.“</span></p>
          <p class="chunk" data-nb-ref-number="63" data-nb-words="424" data-nb-chars="2572"><span class="idea" data-nb-ref-number="63" id="idea63" data-nb-words="424" data-nb-chars="2572">Náčrty se&nbsp;probíraly daleko vážněji a&nbsp;bedlivěji, než si&nbsp;zasluhovaly. Když si&nbsp;jak můj hostitel, tak i&nbsp;Eustach prohlédli nejednou každý list, promlouvali o&nbsp;nich se&nbsp;mnou. Jejich úsudek vyzněl jednohlasně v&nbsp;tom smyslu, že&nbsp;všechno přírodovědné se&nbsp;mi&nbsp;zdařilo daleko lépe než umělecké. Kameny, které byly na&nbsp;obrazech v&nbsp;popředí, rostliny, které rostly všude kolem, kus starého dřeva, který tu&nbsp;ležel, části suti, které čněly dopředu, i&nbsp;vodstvo, které byly hned vespodu zorného pole, vypodobnil jsem prý věrně a&nbsp;se znaky, které jsou pro ně&nbsp;charakteristické. Nezdařily se&nbsp;mi&nbsp;prý dálky, velké plochy stínů a&nbsp;světel na&nbsp;celých horských masívech a&nbsp;unikavé ustupování nebeské klenby. Ukázali mi, že&nbsp;jsem co&nbsp;do&nbsp;barev byl až&nbsp;příliš určitý, že&nbsp;jsem namaloval, co&nbsp;mi&nbsp;stran vzdálených míst řeklo pouze mé&nbsp;vědomí, ne&nbsp;mé&nbsp;oko, a&nbsp;že jsem i&nbsp;pozadí vypodobnil příliš velké, že&nbsp;se&nbsp;tak jevilo mému zraku, což jsem se&nbsp;snažil naznačit stoupavými čarami. Ale jedním i&nbsp;druhým, zřetelností malby a&nbsp;zvětšením dálek, jsem všechno vzdálené posunul blíž a&nbsp;ubral mu&nbsp;na&nbsp;velkoleposti, jakou ve&nbsp;skutečnosti má. Eustach mi&nbsp;poradil, abych skleněnou tabulku potřel kanadským balzámem, takže ta&nbsp;trochu zdrsní a&nbsp;barvy na&nbsp;ní&nbsp;budou držet, ale nepozbude na&nbsp;průhlednosti, a&nbsp;skrze tuhle tabulku štětcem kreslil dálky s&nbsp;bližšími objekty s&nbsp;nimi sousedícími, že&nbsp;uvidíme, jak malé se&nbsp;jeví i&nbsp;největší a&nbsp;nejrozlehlejší daleké hory a&nbsp;jak velké pak bude všechno malé, co&nbsp;se&nbsp;vyskytuje hned poblíž. Tenhle postup však prý doporučuje jen proto, aby se&nbsp;dospělo k&nbsp;přesvědčení, jaké že&nbsp;tu&nbsp;jsou vzájemné vztahy, a&nbsp;získalo se&nbsp;měřítko, ne&nbsp;však proto, aby tím člověk umělecky zachycoval krajiny, protože takovým postupem se&nbsp;pozbude umělecké svobody a&nbsp;lehkosti, která je, pokud jde o&nbsp;zobrazování, podstatou a&nbsp;srdcem umění. Zrak se&nbsp;má&nbsp;pouze cvičit a&nbsp;učit, tvořit musí duše, oči jí&nbsp;mají sloužit. Stran barevného podání dálek mi&nbsp;radil, ať&nbsp;tam, kde budu mít pochybnosti, zda něco vidím, anebo to&nbsp;pouze vím, raději to&nbsp;nepodávám a&nbsp;vůbec co&nbsp;do&nbsp;barvy ať&nbsp;jsem raději neurčitější než určitější, protože tak objekty nabudou na&nbsp;velkoleposti. Díky neurčitosti jsou více v&nbsp;dálce a&nbsp;už jen tím větší. Čarami tužky na&nbsp;malém papíře anebo na&nbsp;malém plátně se&nbsp;nic nevytvoří velké. Zpodobí-li se&nbsp;to&nbsp;a&nbsp;ono hodně zřetelně, tělesa se&nbsp;přiblíží a&nbsp;zmenší. Pokud už&nbsp;se&nbsp;musí spáchat prohřešek proti přesnosti&nbsp;– a&nbsp;nikdo na&nbsp;světě nedokáže podat věci, zejména krajiny, beze zbytku v&nbsp;jejich bytnosti&nbsp;–, pak že&nbsp;bude lépe, když se&nbsp;objekty podají velkoryseji a&nbsp;přehledněji než rozptýlené do&nbsp;příliš mnoha jednotlivých charakteristických znaků. To&nbsp;první je&nbsp;umělečtější a&nbsp;působivější.</span></p>
          <p class="chunk" data-nb-ref-number="64" data-nb-words="295" data-nb-chars="1777"><span class="idea" data-nb-ref-number="64" id="idea64" data-nb-words="295" data-nb-chars="1777">Chápal jsem velice dobře, co&nbsp;říkají, a&nbsp;věděl také, odkud se&nbsp;berou chyby, o&nbsp;nichž mluví. Doposud jsem všechny předměty kreslil se&nbsp;zřetelem na&nbsp;svou vědu a&nbsp;v&nbsp;té jsou charakteristické znaky hlavní věcí. Ty&nbsp;se&nbsp;musely v&nbsp;kresbě vyjádřit a&nbsp;co nejvýrazněji právě ty, jimiž se&nbsp;ty&nbsp;které objekty liší od&nbsp;objektů příbuzných. Dokonce když jsem kreslil tváře, měl jsem bezprostředně před sebou jejich linie, jejich tělesno, jejich členění na&nbsp;světlo a&nbsp;stín. Proto jsem měl oko vycvičené a&nbsp;i u&nbsp;vzdálených objektů jsem viděl to, co&nbsp;v&nbsp;nich a&nbsp;na nich skutečně je, i&nbsp;když se&nbsp;rýsovalo jenom nezřetelně, zato všechno, co&nbsp;je&nbsp;jim dáno díky vzduchu, světlu a&nbsp;oparu, nebral jsem tolik na&nbsp;vědomí, ba&nbsp;tohle jsem si&nbsp;spíš vždy odmyslel jako něco, co&nbsp;překáží pozorování, než abych na&nbsp;ně&nbsp;soustřeďoval pozornost. Díky úsudku přátel jsem měl rozum náhle dokořán, takže jsem považoval nyní za&nbsp;nutné to, co&nbsp;mi&nbsp;až&nbsp;doposud připadalo jako nedůležité, bedlivě si&nbsp;prohlížet a&nbsp;poznávat. Vzduchem, světlem, výpary, oblaky, jinými tělesy poblíž nabývají předměty jiného vzezření, tohle prý musím propátrávat, a&nbsp;na věci, jež k&nbsp;tomu vybízejí, měl bych, pokud mi&nbsp;to&nbsp;snad bude možné, zacílit své zkoumání neméně, než jsem je&nbsp;předtím soustřeďoval na&nbsp;znaky bezprostředně bijící do&nbsp;očí. Takto snad bude možné dosáhnout toho, aby se&nbsp;dařilo zobrazování těles, která plovou v&nbsp;nějakém prostředí a&nbsp;obklopena jinými tělesy. Tohle jsem řekl přátelům a&nbsp;oni mé&nbsp;rozhodnutí schvalovali. Pokud mlha anebo vůbec ta&nbsp;kalná roční doba dovolovaly, abychom upřeli pohled do&nbsp;dálky, debatovalo se&nbsp;o&nbsp;tom, co&nbsp;se&nbsp;říkalo slovy, i&nbsp;na konkrétních příkladech a&nbsp;mluvili jsme o&nbsp;tom, jak se&nbsp;jeví vzdálená pohoří anebo jejich části anebo bližší doliny oddělující se&nbsp;od&nbsp;hlavního pásma. Nelze ani uvěřit, jak jsem se&nbsp;za&nbsp;toho krátkého podzimního pobývání vzdělal.</span></p>
          <p class="chunk" data-nb-ref-number="65" data-nb-words="104" data-nb-chars="597"><span class="idea" data-nb-ref-number="65" id="idea65" data-nb-words="104" data-nb-chars="597">Mluvil jsem se&nbsp;svým hostitelem i&nbsp;o&nbsp;spisovatelích, které jsem četl, a&nbsp;vyprávěl jsem mu, jak velkým dojmem na&nbsp;mne zapůsobilo, co&nbsp;vyslovují. Při té&nbsp;příležitosti jsme zašli do&nbsp;jeho knihovního pokoje, dovedl mě&nbsp;ke&nbsp;skříním, v&nbsp;nichž byli oni spisovatelé, a&nbsp;ukázal mi, co&nbsp;z&nbsp;tohoto hlediska vlastní. Také řekl, ať&nbsp;si&nbsp;těmi knihami podle libosti posloužím, co&nbsp;budu v&nbsp;jeho domě; mohu je&nbsp;využívat v&nbsp;čítárně anebo si&nbsp;je&nbsp;odnést i&nbsp;do svého příbytku. Byla tu&nbsp;díla v&nbsp;nejstarších jazycích, od&nbsp;Indie až&nbsp;po&nbsp;Řecko a&nbsp;Itálii, byla tu&nbsp;díla z&nbsp;dob novějších i&nbsp;z&nbsp;těch nejnovějších. Nejpočetnější byla pochopitelně díla Němců.</span></p>
          <p class="chunk" data-nb-ref-number="66" data-nb-words="1160" data-nb-chars="6922"><span class="idea" data-nb-ref-number="66" id="idea66" data-nb-words="1160" data-nb-chars="6922">„Já tyhle knihy nashromáždil,“ řekl, „ne že&nbsp;bych jim všem rozuměl; u&nbsp;nejedné je&nbsp;mi&nbsp;jejich řeč naprosto cizí; ale za&nbsp;svůj život jsem se&nbsp;naučil, že&nbsp;spisovatelé, pokud jsou jimi v&nbsp;pravém slova smyslu, patří mezi největší dobrodince lidstva. Jsou kněžími krásna a&nbsp;jako takoví tváří v&nbsp;tvář neustálému střídání názorů na&nbsp;svět, na&nbsp;úděl člověka, na&nbsp;osudy člověka, a&nbsp;dokonce na&nbsp;záležitosti boží prostředkují to, co&nbsp;je&nbsp;v&nbsp;nás věčné a&nbsp;trvalé a&nbsp;to, co&nbsp;nás kdykoliv blaží. Podávají nám to&nbsp;v&nbsp;hávu půvabu, který nestárne, který se&nbsp;před námi jednoduše objeví a&nbsp;který nechce soudit a&nbsp;odsuzovat. A&nbsp;i když skýtají tuhle božskost ve&nbsp;spanilé podobě všechna umění, váže se&nbsp;každé z&nbsp;nich k&nbsp;jedné substanci, která onu podobu nutně prostředkuje: hudba na&nbsp;tóny a&nbsp;na zvuky, malířství na&nbsp;čáry a&nbsp;na barvu, sochařství na&nbsp;kámen, na&nbsp;kov a&nbsp;podobně, architektura na&nbsp;velké masy pozemských složek, a&nbsp;musí více anebo méně zápasit s&nbsp;touto substancí; jenom umění básnické nemá téměř žádnou substanci, jeho substancí je&nbsp;myšlenka ve&nbsp;svém nejširším významu, slovo není substance, slovo je&nbsp;jenom nositelem myšlenky, tak jako třeba vzduch vede zvuk k&nbsp;našemu uchu. Umění literární je&nbsp;proto uměním nejryzejším a&nbsp;nejvýsostnějším ze&nbsp;všech. Ježto si&nbsp;myslím, že&nbsp;je&nbsp;to&nbsp;tak, jak říkám, shromáždil jsem tu&nbsp;tvůrce, které hlas různých dob označil za&nbsp;velikány v&nbsp;literárním umění. Přidal jsem k&nbsp;nim spisovatele v&nbsp;cizích jazycích, které jsem neuměl, i&nbsp;když jsem věděl jen to, že&nbsp;se&nbsp;v&nbsp;dějinách jejich národa považují za&nbsp;znamenité, a&nbsp;měl svědectví odborníka, že&nbsp;tou a&nbsp;tou knihou vlastním spisovatele, kterého mám na&nbsp;mysli. Ať&nbsp;si&nbsp;tu&nbsp;jsou, ač&nbsp;jim nikdo nerozumí, anebo ať&nbsp;si&nbsp;přijde do&nbsp;téhle síně ten anebo onen, který nejedné bude rozumět a&nbsp;přečte si&nbsp;ji. A&nbsp;také jsem sem postavil knihy, které se&nbsp;mi&nbsp;líbí, i&nbsp;když soud doby možná bude jiný anebo se&nbsp;teprve bude muset zjistit. V&nbsp;těchhle knihách jsem našel hodně štěstí, a&nbsp;ve svém věku možná ještě víc než zamlada. I&nbsp;když mládí slova z&nbsp;některých zlatých úst přijímá bouřlivě a&nbsp;nadšeně, i&nbsp;když je&nbsp;nosí v&nbsp;hrudi jaksi blouznivě a&nbsp;roztouženě, vnímá to&nbsp;téměř vždy spíše vřelost vlastního citu, než aby dokázalo přijmout cizí moudrost a&nbsp;velikost do&nbsp;srdce střízlivého, uvážlivého, rozmyslného. Sám jste mladý, a&nbsp;hloubka a&nbsp;vroucnost literatury je&nbsp;vám možná oporou a&nbsp;vaše srdce otvírá všemu, co&nbsp;bude jednou velké, tak jako si&nbsp;ryzí literární umění počíná s&nbsp;mládím vždy; ale jednou sám uvidíte, oč&nbsp;mírněji a&nbsp;jasněji stáří rozsvěcuje velikost cizího ducha dohořívající slunce stáří než ohnivé ranní slunce mládí, které všechno zbarvuje svým leskem, tak jako je&nbsp;skutečností, že&nbsp;vroucí, pravá a&nbsp;věrná láska stárnoucí manželky blaží stáleji a&nbsp;trvaleji než planoucí vášeň mladé, krásné, třpytivé nevěsty. Mládí vidí v&nbsp;literatuře vlastní neomezenost a&nbsp;budoucí nekonečnost, ta&nbsp;mu&nbsp;zahaluje nedostatky a&nbsp;nahrazuje, co&nbsp;schází. Mládí básní umělecké dílo, které žije ve&nbsp;vlastním srdci. Odtud pramení, že&nbsp;díla význačně rozdílného významu dokážou mládí nadchnout stejně a&nbsp;že výtvory nejvyšší velikosti, pokud v&nbsp;sobě nezrcadlí mladistvý rozkvět, nemohou být pochopena. Ve&nbsp;stáří i&nbsp;takové zářivé chvíle mládí, jež jsou už&nbsp;hodně vzdálené, jako třeba spanilé a&nbsp;opojné blaženství opětované lásky anebo sny o&nbsp;budoucích skutcích a&nbsp;budoucí velikosti, pohled do&nbsp;nekonečného života, který teprve nastane, anebo jako první zakoktání v&nbsp;tom nebo onom umění pochopí útěšněji stařec hledící do&nbsp;něžného zrcadla své vzpomínky než mladík, který je&nbsp;v&nbsp;bouřném hukotu svého žití přeslechne, a&nbsp;na šedé řase nejspíš uvízne nejedna blaživější a&nbsp;někdy rmoutivější slza než ohnivá jiskra, která se&nbsp;z&nbsp;nějakého mocného pocitu vyřine z&nbsp;oka mladíkovi a&nbsp;nezanechá stop. Já&nbsp;teď už&nbsp;zřídkakdy čtu výsostné duchy souvisle&nbsp;– u&nbsp;duchů menších to&nbsp;činím, protože ti&nbsp;jsou na&nbsp;jednotlivých místech méně významní&nbsp;–, ale čtu si&nbsp;v&nbsp;nich pořád a&nbsp;budu si&nbsp;v&nbsp;nich asi číst až&nbsp;do&nbsp;skonání. Svými myšlenkami mě&nbsp;provázejí zbytkem života jak čímsi nadmíru osvěživým a&nbsp;nejspíš, tak to&nbsp;tuším, pověsí mi&nbsp;na&nbsp;tu&nbsp;temnou bránu věnce, jako kdyby byly uvity z&nbsp;mých vlastních růží. Proto také z&nbsp;domu nedám jedinou knihu, jelikož nevím, jestli ji&nbsp;v&nbsp;nejbližší době nebudu sám potřebovat. V&nbsp;domě jsou knihy k&nbsp;ruce komukoliv, který je&nbsp;chce použít. Jen pro Gustava se&nbsp;vybírají, protože je&nbsp;ještě příliš mladý a&nbsp;nedokáže oddělit jedno od&nbsp;druhého. Sice by&nbsp;se&nbsp;tu&nbsp;nesetkal s&nbsp;ničím úplně špatným; ale ne&nbsp;všemu, co&nbsp;je&nbsp;dobré, by&nbsp;porozuměl, a&nbsp;pak by&nbsp;čas na&nbsp;něco takového vynaložený přišel nazmar; anebo by&nbsp;tomu a&nbsp;onomu porozuměl špatně, a&nbsp;pak by&nbsp;úspěch nebyl ten pravý. Věci špatné, které si&nbsp;říkají literární umění, jsou pro mládí velmi nebezpečné. Ve&nbsp;vědě něco takového na&nbsp;sebe upozorní daleko snadněji. V&nbsp;matematice tohle tkví ve&nbsp;znázorňování, ježto se&nbsp;tu&nbsp;stěží vyskytnou díla, v&nbsp;nichž by&nbsp;dokonce i&nbsp;látka byla závadná, v&nbsp;přírodovědě tkví ve&nbsp;znázorňování i&nbsp;v&nbsp;látce, tady se&nbsp;vyjevuje v&nbsp;podobě odvážných tvrzení; pouze v&nbsp;takzvaném mudrosloví může tohle být skrytější tak jako v&nbsp;literárním umění, protože leckteré mudrosloví je&nbsp;podobné stavby a&nbsp;působnosti jako literární umění; ale v&nbsp;dílech nejvlastnějšího literárního umění se&nbsp;skrývá před svěží myslí mladíka, ten nad ní&nbsp;rozestírá své svěží květy a&nbsp;svou dychtivost a&nbsp;saje do&nbsp;sebe onen jed. Jasný rozum, který se&nbsp;od&nbsp;dětství cvičil v&nbsp;jasnosti, a&nbsp;dobré, ryzí srdce jsou hradby chránící před ničemností a&nbsp;nemravností literárních výtvorů, protože jasný rozum od&nbsp;sebe odpuzuje prázdnou nabubřelost a&nbsp;ryzí srdce odmítá všechno nemravné. Jenže jedno i&nbsp;druhé nastává, jen pokud je&nbsp;špatnost odhodlaná. Tam kde se&nbsp;halí do&nbsp;dráždivého půvabu a&nbsp;mísí se&nbsp;s&nbsp;ryzostí, tam je&nbsp;nejpovážlivější, a&nbsp;tady musí být ku&nbsp;pomoci rádci a&nbsp;otcovští přátelé, aby dílem objasňovali, dílem od&nbsp;počátku stáli zlu v&nbsp;cestě, když se&nbsp;lísá. Na&nbsp;ničemnost v&nbsp;zobrazování anebo na&nbsp;nudu není zapotřebí prostředků jiných než právě je. Jste sice ještě mladý; ale nedostal jste se&nbsp;ke&nbsp;čtení literárních tvůrců tak mladý jako většina našich mladíků, a&nbsp;naučil jste se&nbsp;toho ve&nbsp;vědách tolik, až&nbsp;mám za&nbsp;to, že&nbsp;vám se&nbsp;mohou dát do&nbsp;ruky všichni literární tvůrci a&nbsp;nebude třeba se&nbsp;obávat žádného nebezpečí, ani u&nbsp;těch, kteří jsou ve&nbsp;svém konání velice pochybní. Váš duch si&nbsp;tu&nbsp;najde cestu, a&nbsp;právě tím se&nbsp;ještě více projasní. Když už&nbsp;jsem mluvil o&nbsp;mudrosloví, které se&nbsp;v&nbsp;našich německých končinách pořád ještě co&nbsp;láska k&nbsp;moudrosti označuje řeckým slovem filozofie, musím vám také říci, co&nbsp;jste možná už&nbsp;postřehl z&nbsp;mých dalších výroků, že&nbsp;si&nbsp;ho&nbsp;nijak příliš nepovažuji, když se&nbsp;předvádí ve&nbsp;svém nejvlastnějším a&nbsp;charakteristickém hávu. S&nbsp;dobrou vůlí jsem se&nbsp;probíral starými a&nbsp;novými díly filozofie; ale příliš jsem se&nbsp;obíral přírodou, než abych mohl přikládat nějaký velký význam pouhým pojednáním bez jakéhokoliv základu, ba&nbsp;ta&nbsp;jsou mi&nbsp;dokonce protivná. Možná si&nbsp;o&nbsp;téhle věci promluvíme ještě někdy jindy. Pokud jsem se&nbsp;kdy naučil nějaké moudrosti, nenaučil jsem se&nbsp;jí&nbsp;z&nbsp;nejvlastnějších mudroslovných knih a&nbsp;nejméně z&nbsp;těch nových&nbsp;– teď už&nbsp;nečtu žádné&nbsp;–; čerpal jsem ji&nbsp;z&nbsp;literátů anebo z&nbsp;dějin, ty&nbsp;mi&nbsp;nakonec připadají jako ta&nbsp;nejkonkrétnější literatura.“</span></p>
          <p class="chunk" data-nb-ref-number="67" data-nb-words="77" data-nb-chars="429"><span class="idea" data-nb-ref-number="67" id="idea67" data-nb-words="77" data-nb-chars="429">Když jsem tak slyšel, co&nbsp;můj hostitel říká, vzpomněl jsem si, že&nbsp;jsem ho&nbsp;skutečně viděl hodně číst. Často seděl s&nbsp;knihou pod některým stinným stromem anebo v&nbsp;drsnější roční době na&nbsp;slunečné lavičce, často se&nbsp;s&nbsp;někým vydal na&nbsp;procházku, pobýval hodně v&nbsp;čítárně a&nbsp;nosil si&nbsp;knihy do&nbsp;pracovny. Když jsme si&nbsp;naposledy vyjeli do&nbsp;Hvězdného dvora, vzal si&nbsp;s&nbsp;sebou knihy, a&nbsp;myslím jsem od&nbsp;Gustava slyšel, že&nbsp;si&nbsp;balí knihy na&nbsp;každou cestu.</span></p>
          <p class="chunk" data-nb-ref-number="68" data-nb-words="84" data-nb-chars="479"><span class="idea" data-nb-ref-number="68" id="idea68" data-nb-words="84" data-nb-chars="479">Za&nbsp;svého nynějšího pobytu v&nbsp;Růžovém domě jsem chodil často do&nbsp;knihovního pokoje, a&nbsp;jako jsem dříve stával před skříněmi, v&nbsp;nichž byla přírodovědná díla, a&nbsp;jako jsem si&nbsp;nejednu knihu brával do&nbsp;čítárny, tak jsem teď stál u&nbsp;skříní s&nbsp;literárními tvůrci, prohlížel si&nbsp;jednotlivě nejednu knihu z&nbsp;těch, co&nbsp;tu&nbsp;byly, leckterou jsem si&nbsp;odnesl do&nbsp;čítárny anebo se&nbsp;svolením svého hostitele do&nbsp;své jizby a&nbsp;název nejedné z&nbsp;nich jsem si&nbsp;zapsal do&nbsp;památníku, abych si&nbsp;ji&nbsp;koupil, až&nbsp;přijedu domů.</span></p>
          <p class="chunk" data-nb-ref-number="69" data-nb-words="45" data-nb-chars="280"><span class="idea" data-nb-ref-number="69" id="idea69" data-nb-words="45" data-nb-chars="280">Ke&nbsp;konci svého pobývání, kdy nadešlo několik slunných dnů, kreslil a&nbsp;maloval jsem i&nbsp;několik částí těch krásných vykládaných podlah, které člověk mohl v&nbsp;tomhle domě vidět. Dělal jsem to&nbsp;proto, abych otci mohl přivézt jakžtakž nějaká vyobrazení všech těch věcí, které jsem tu&nbsp;viděl.</span></p>
          <p class="chunk" data-nb-ref-number="70" data-nb-words="388" data-nb-chars="2283"><span class="idea" data-nb-ref-number="70" id="idea70" data-nb-words="388" data-nb-chars="2283">Když bylo těsně předtím, než jsem odcestoval, řekl můj hostitel, že&nbsp;se&nbsp;mnou musí ještě něco málo probrat, a&nbsp;zahovořil: „Protože vás sama vaše povaha vymanila z&nbsp;kruhu, který jste kolem sebe narýsoval, protože jste ke&nbsp;svým snahám ještě přidal pohled na&nbsp;literární výtvory, už&nbsp;ta&nbsp;krajinomalba jako přechod ke&nbsp;sféře umění je&nbsp;totiž vykročením z&nbsp;vašeho kruhu, dovolte mi, abych jako přítel, který chce jen vaše dobro, promluvil k&nbsp;vám slůvko. Měl byste vaší existenci položit širší základy. Pokud síly obecného života jsou činné zároveň ve&nbsp;všech anebo v&nbsp;mnoha směrech, pak se&nbsp;člověk, právě proto že&nbsp;působí všechny síly, uspokojuje a&nbsp;naplňuje daleko spíše, než když jedna síla míří jedním jediným směrem. Pak se&nbsp;existence ve&nbsp;všem snadněji zaokrouhlí a&nbsp;zpevní. Usilování jedním směrem duchu nasazuje pásku, brání mu, aby viděl to, co&nbsp;je&nbsp;hned vedle něho, a&nbsp;zavádí ho&nbsp;do&nbsp;nebezpečných končin. Poté, co&nbsp;se&nbsp;oba základy už&nbsp;založí, musí se&nbsp;člověk přiklonit znovu k&nbsp;jediné věci, pokud má&nbsp;tak nebo onak vykonat něco významného. Pak už&nbsp;neupadne do&nbsp;jednostrannosti. V&nbsp;mládí se&nbsp;člověk musí pocvičovat všestranně, aby pak byl v&nbsp;mužném věku schopen jednotlivostí. Neříkám, že&nbsp;je&nbsp;zapotřebí pohroužit se&nbsp;ve&nbsp;všech směrech do&nbsp;největších hlubin života, jako například do&nbsp;všech věd, jak jste s&nbsp;tím sám už&nbsp;jednou začal, to&nbsp;by&nbsp;bylo uchvacující anebo usmrcující, ale nebylo by&nbsp;to&nbsp;možné, nýbrž vyhledávat život, tak jak nás všude obklopuje, aby člověk dal na&nbsp;sebe působit jeho jevům, ať&nbsp;do&nbsp;něho vyryjí své stopy, nenápadně a&nbsp;nevědomky, ale tak aby se&nbsp;tyto jevy neocitaly v&nbsp;područí vědy. V&nbsp;tom podle mého tkví přirozené vědění ducha na&nbsp;rozdíl od&nbsp;záměrného pěstování takového vědění. Pak bude v&nbsp;souladu se&nbsp;vším, co&nbsp;se&nbsp;v&nbsp;životě děje. Připadá mi, že&nbsp;vy&nbsp;jste příliš mladý upřel na&nbsp;jedno jednotlivé odvětví; co&nbsp;kdybyste tuhle svou cestu na&nbsp;nějakou dobu přerušil, navážete pak na&nbsp;ni&nbsp;svobodněji a&nbsp;velkoryseji, dívejte se&nbsp;i&nbsp;na nevýznamné, ba&nbsp;nicotné jevy života. Choďte do&nbsp;města, snažte se&nbsp;utřídit si&nbsp;nějak, co&nbsp;se&nbsp;v&nbsp;něm děje, zajeďte pak k&nbsp;nám na&nbsp;venkov, žijte nějakou chvíli v&nbsp;pohodě u&nbsp;nás, to&nbsp;jest dělejte, co&nbsp;vám vnuká ta&nbsp;která chvilka a&nbsp;vaše sklony, budeme si&nbsp;užívat tohohle domu a&nbsp;zahrady, zajedeme k&nbsp;sousedovi Jenskému, zajedeme i&nbsp;za dalšími, vzdálenějšími sousedy a&nbsp;necháme věci plynout kolem nás, tak jak si&nbsp;poplynou.“</span></p>
          <p class="chunk" data-nb-ref-number="71" data-nb-words="61" data-nb-chars="324"><span class="idea" data-nb-ref-number="71" id="idea71" data-nb-words="61" data-nb-chars="324">Poděkoval jsem mu&nbsp;za&nbsp;jeho podotknutí, řekl jsem, že&nbsp;v&nbsp;sobě sám cítím cosi podobného, že&nbsp;se&nbsp;asi vůči životu stavím poněkud neohrabaně, že&nbsp;mí&nbsp;rodiče a&nbsp;přátelé, kteří to&nbsp;se&nbsp;mnou myslí dobře, musí mít asi se&nbsp;mnou trpělivost a&nbsp;že budu vděčný za&nbsp;každou radu. Zejména mě&nbsp;těší to&nbsp;pozvání do&nbsp;jeho domu, a&nbsp;využiji je&nbsp;s&nbsp;velkou radostí.</span></p>
          <p class="chunk" data-nb-ref-number="72" data-nb-words="52" data-nb-chars="306"><span class="idea" data-nb-ref-number="72" id="idea72" data-nb-words="52" data-nb-chars="306">Když nadešel čas, abych odcestoval, zabalil jsem kresby a&nbsp;všechno, co&nbsp;jsem měl s&nbsp;sebou v&nbsp;Růžovém domě, co&nbsp;nejsrdečněji jsem se&nbsp;rozloučil se&nbsp;starým mužem, s&nbsp;Gustavem, s&nbsp;Eustachem, s&nbsp;Rolandem, který přišel, rozžehnal jsem se&nbsp;se&nbsp;všemi obyvateli domu, zahrady a&nbsp;šafářství a&nbsp;vrátil se&nbsp;ke&nbsp;svým do&nbsp;hlavního města.</span></p>
          <p class="chunk" data-nb-ref-number="73" data-nb-words="323" data-nb-chars="1830"><span class="idea" data-nb-ref-number="73" id="idea73" data-nb-words="323" data-nb-chars="1830">Tam jsem po&nbsp;navýsost vroucím a&nbsp;upřímném uvítání uviděl ze&nbsp;všeho nejdřív, jak otec dílem skleněný, dílem dřevěný domek, v&nbsp;němž visely staré zbraně, kolem něhož se&nbsp;vinul břečťan a&nbsp;který vlastně tvořil nejzazší přístavbu anebo jakýsi arkýř pravého křídla domu do&nbsp;zahrady, dal minulé léto přestavět. Významně ho&nbsp;zvětšil, ale lišty, spony a&nbsp;rámy, v&nbsp;nichž bylo sklo upevněno, ponechal v&nbsp;původním slohu, jenom byly nové co&nbsp;do&nbsp;suroviny a&nbsp;s&nbsp;krásnými ozdobami a&nbsp;řezbami. Střešní římsy byly zhotoveny po&nbsp;středověkém způsobu, krásně vyřezány a&nbsp;zdobené. Břečťan se&nbsp;opět vedl po&nbsp;lištách vzhůru a&nbsp;na několika místech nahlížel sklem dovnitř. Okna se&nbsp;neotvírala ven a&nbsp;dovnitř jako dřív, posunovala se. Největší změnou ale bylo, že&nbsp;otec dal postavit dva sloupy, když předtím obě stěny, které hleděly ven, byly ze&nbsp;skla. Ty&nbsp;dva pilíře měly rozměry přesně takové, aby se&nbsp;na&nbsp;ně&nbsp;hodily dva obklady, které jsem minulý podzim přivezl. To&nbsp;obložení však na&nbsp;nich doposud nebylo, protože zdivo muselo nejprve vyschnout, aby na&nbsp;nich dřevo neutrpělo újmu. Otec mi&nbsp;vylíčil jen celkový plán a&nbsp;jak a&nbsp;co zařídil k&nbsp;jeho realizaci. Jakkoliv mě&nbsp;na&nbsp;jedné straně těšilo, jak si&nbsp;otec cenil toho uměleckého díla ze&nbsp;dřeva, že&nbsp;jen k&nbsp;tomu, aby je&nbsp;mohl někde uplatnit, dal domek přestavět, na&nbsp;druhé straně mě&nbsp;pořádně rmoutilo, že&nbsp;jsem nedokázal najít doplňky k&nbsp;obložení. Řekl jsem otci o&nbsp;svém úsilí a&nbsp;jak je&nbsp;mi&nbsp;líto, že&nbsp;úspěch se&nbsp;nedostavil. Otec i&nbsp;jeho lidé mě&nbsp;konejšili a&nbsp;říkali, že&nbsp;i&nbsp;v&nbsp;té podobě, jakou dílo teď má, je&nbsp;krásné dost; co&nbsp;vzalo za&nbsp;své a&nbsp;už se&nbsp;nevyzíská, po&nbsp;tom se&nbsp;není třeba svéhlavě pídit, můžeme se&nbsp;těšit z&nbsp;toho, co&nbsp;nám vlídná přízeň zachovala. Domek bude jakousi připomínkou, a&nbsp;kdykoliv se&nbsp;v&nbsp;něm kdo ocitne, jen co&nbsp;se&nbsp;úplně opraví, vytane mu&nbsp;na&nbsp;mysli doba, v&nbsp;níž ten skvost ze&nbsp;dřeva zhotovili, a&nbsp;čas, kdy jeden milý syn ho&nbsp;přivezl z&nbsp;hor pro otcovo potěšení.</span></p>
          <p class="chunk" data-nb-ref-number="74" data-nb-words="35" data-nb-chars="202"><span class="idea" data-nb-ref-number="74" id="idea74" data-nb-words="35" data-nb-chars="202">Volky nevolky jsem se, nerad, uklidnil. Teď mi&nbsp;domek teprve připadal krásný, když se&nbsp;obložení táhlo kolem dokola celého vnitřku domku a&nbsp;nad ním se&nbsp;na&nbsp;jedné straně blyštěly pilíře a&nbsp;na druhé straně okna.</span></p>
          <p class="chunk" data-nb-ref-number="75" data-nb-words="323" data-nb-chars="1813"><span class="idea" data-nb-ref-number="75" id="idea75" data-nb-words="323" data-nb-chars="1813">Za&nbsp;několik dnů, v&nbsp;nichž se&nbsp;odbyly první debaty, jaké se&nbsp;vedou v&nbsp;rodinném kruhu vždycky, když se&nbsp;některý člen rodiny vrátí z&nbsp;cest, i&nbsp;když se&nbsp;takové cesty rok co&nbsp;rok opakují, položil jsem před otce, ježto mezitím dorazila i&nbsp;má zavazadla a&nbsp;bedny, obrazy nábytku a&nbsp;zařízení i&nbsp;podlah, které jsem pořídil v&nbsp;Růžovém domě a&nbsp;ve Hvězdném dvoře. Byl jsem velmi zvědav, jak na&nbsp;něj zapůsobí. Vyčkal jsem do&nbsp;neděle, kdy bude mít čas a&nbsp;kdy po&nbsp;obědě s&nbsp;oblibou tráví drahnou chvíli v&nbsp;kruhu rodinném. Rozložil jsem jednotlivé archy před ním na&nbsp;stole. Připadalo mi, že&nbsp;když se&nbsp;na&nbsp;ně&nbsp;podíval, byl&nbsp;– to&nbsp;mohu říci&nbsp;– zkoprnělý. Bedlivě si&nbsp;archy prohlížel, každý vzal několikrát do&nbsp;ruky a&nbsp;delší dobu neřekl slovo. Nakonec jeho pocity přešly do&nbsp;nelíčené radosti. Řekl, že&nbsp;ani vůbec nevím, co&nbsp;jsem to&nbsp;vytvořil, nevím ani vůbec, jakou cenu tohle všechno má, v&nbsp;dřívější době jsem krásu a&nbsp;souladnost toho všeho slovy nevystihl tak případně, jako to&nbsp;teď dokládám barvou a&nbsp;kresbou, i&nbsp;když třeba ani jedno, ani druhé není bez vady. V&nbsp;první chvíli otec nábytek, který jsem namaloval ve&nbsp;Hvězdném dvoře, pokládal za&nbsp;skutečně starý; když jsem ho&nbsp;však upozornil, jak se&nbsp;to&nbsp;s&nbsp;ním má&nbsp;ve&nbsp;skutečnosti, řekl, že&nbsp;ten člověk, který ho&nbsp;navrhoval, je&nbsp;určitě výjimečný, ten že&nbsp;dojista důvěrně zná nejenom starý způsob výroby a&nbsp;sestavování nábytku, ale že&nbsp;jistě má&nbsp;i&nbsp;neobyčejný smysl pro krásu, když z&nbsp;toho množství dochovávaných tvarů zvolí ty, které zvolil. A&nbsp;celá sestava nábytku je&nbsp;tak jednolitá, jako kdyby ji&nbsp;kdysi zhotovili k&nbsp;jednomu účelu a&nbsp;v&nbsp;jedné době. A&nbsp;i&nbsp;opravdu starý nábytek v&nbsp;Růžovém domě je&nbsp;krásný tak, jak to&nbsp;ještě nikdy neviděl, i&nbsp;když zná znamenité a&nbsp;navýsost známé sbírky ve&nbsp;městě a&nbsp;v&nbsp;nejednom zámku. Dva tak vybrané kusy jako onen velký šatník a&nbsp;sekretář s&nbsp;delfíny se&nbsp;jen tak někde nenajdou. Zasloužily by&nbsp;si&nbsp;stát v&nbsp;nějaké císařské komnatě.</span></p>
          <p class="chunk" data-nb-ref-number="76" data-nb-words="69" data-nb-chars="451"><span class="idea" data-nb-ref-number="76" id="idea76" data-nb-words="69" data-nb-chars="451">Abych podrobněji charakterizoval člověka, který vytvořil návrhy pro Hvězdný dvůr, vyprávěl jsem mu, že&nbsp;jsem v&nbsp;Růžovém domě viděl hodně stavebních nákresů a&nbsp;kreseb jiných věcí, které zobrazují daleko výsostnější objekty a&nbsp;také jsou ztvárněny nesrovnatelně dokonaleji, než bych já&nbsp;byl kdy schopen u&nbsp;svých zpodobení. A&nbsp;to jsou tyhle nákresy u&nbsp;toho člověka pouhými předběžnými náčrty, aby poté mohl vytvořit ty&nbsp;kresby, které pak pro Hvězdný dvůr vytvořil.</span></p>
          <p class="chunk" data-nb-ref-number="77" data-nb-words="15" data-nb-chars="92"><span class="idea" data-nb-ref-number="77" id="idea77" data-nb-words="15" data-nb-chars="92">Zjevně příliš neposlouchal, co&nbsp;jsem říkal, odložil jeden arch, vzal druhý a&nbsp;prohlížel si&nbsp;ho.</span></p>
          <p class="chunk" data-nb-ref-number="78" data-nb-words="66" data-nb-chars="397"><span class="idea" data-nb-ref-number="78" id="idea78" data-nb-words="66" data-nb-chars="397">„Pokud mohu soudit z&nbsp;těchhle obrázků,“ řekl, „ty starobylé objek­ty, kterés mi&nbsp;tu&nbsp;názorně předvedl, jsou nejenom o&nbsp;sobě nadmíru skvělé, ale jak ukazuje barva i&nbsp;kresba, jsou i&nbsp;s&nbsp;největší pravděpodobností velmi účelně rekonstruovány. Ten můj nicotný majetek tváří v&nbsp;tvář tomu je&nbsp;čímsi bezvýznamným a&nbsp;vidím z&nbsp;těchhle archů, jak se&nbsp;musí vzít za&nbsp;věci, pokud má&nbsp;člověk na&nbsp;to&nbsp;čas, znalosti a&nbsp;prostředky.“</span></p>
          <p class="chunk" data-nb-ref-number="79" data-nb-words="35" data-nb-chars="178"><span class="idea" data-nb-ref-number="79" id="idea79" data-nb-words="35" data-nb-chars="178">Teď jsem měl teprve radost, že&nbsp;jsem přišel na&nbsp;nápad zpodobit otci ty&nbsp;věci, abych mu&nbsp;poskytl představu, jaké jsou, těšilo mě, že&nbsp;se&nbsp;o&nbsp;ně tak zajímá a&nbsp;že z&nbsp;nich má&nbsp;takové potěšení.</span></p>
          <p class="chunk" data-nb-ref-number="80" data-nb-words="58" data-nb-chars="319"><span class="idea" data-nb-ref-number="80" id="idea80" data-nb-words="58" data-nb-chars="319">„Lze tu&nbsp;jít dvěma cestami,“ domnívala se&nbsp;matka, „buď si&nbsp;můžeš podle těchhle obrázků věci, které znázorňují, dát udělat, anebo se&nbsp;můžeš vypravit na&nbsp;Strázný dvůr a&nbsp;do Hvězdného dvora a&nbsp;podívat se&nbsp;na&nbsp;ně, jaké jsou ve&nbsp;skutečnosti, těšit se&nbsp;z&nbsp;nich, když se&nbsp;na&nbsp;ně&nbsp;budeš dívat, a&nbsp;kochat se&nbsp;jimi ve&nbsp;vzpomínce, až&nbsp;zase odjedeš.“</span></p>
          <p class="chunk" data-nb-ref-number="81" data-nb-words="173" data-nb-chars="991"><span class="idea" data-nb-ref-number="81" id="idea81" data-nb-words="173" data-nb-chars="991">Otec odpověděl: „Dát si&nbsp;zhotovit nábytek, který je&nbsp;tu&nbsp;nakreslen, na&nbsp;to&nbsp;nemám právo; protože za&nbsp;prvé by&nbsp;si&nbsp;musel člověk vymoci dovolení majitele, a&nbsp;i kdyby si&nbsp;je&nbsp;nakrásně vymohl, nábytek by&nbsp;za&nbsp;druhé v&nbsp;mých očích neměl takovou cenu, jakou by&nbsp;mít měl, protože by&nbsp;byl, jak říkají malíři, jen kopií. Nabízela by&nbsp;se&nbsp;ještě i&nbsp;jiná možnost, s&nbsp;majitelovým svolením si&nbsp;dát podle těchhle vyobrazení navrhnout nové sestavy a&nbsp;realizovat je; ovšem to&nbsp;by&nbsp;si&nbsp;žádalo takovou obratnost, na&nbsp;jakou nemohu spoléhat nejenom u&nbsp;sebe, ale v&nbsp;jakou nedoufám ani u&nbsp;řemeslníků zabývajících se&nbsp;v&nbsp;našem městě podobnými věcmi. A&nbsp;vposledku by&nbsp;ani takové zhotovené objekty pořád nebyly ničím jiným než polovičními kopiemi. Takže výroba v&nbsp;úvahu nepřipadá. Pokud jde o&nbsp;tvou druhou cestu, máti, tou se&nbsp;jistě vydám. Už&nbsp;když se&nbsp;mluvilo o&nbsp;těchhle věcech dříve, umínil jsem si, že&nbsp;se&nbsp;za&nbsp;nimi vypravím; a&nbsp;teď, když vidím jejich vyobrazení, vydám se&nbsp;na&nbsp;tu&nbsp;cestu nejenom o&nbsp;to určitěji, ale i&nbsp;daleko dřív, než bych ji&nbsp;byl jinak vykonal.“</span></p>
          <p class="chunk" data-nb-ref-number="82" data-nb-words="48" data-nb-chars="249"><span class="idea" data-nb-ref-number="82" id="idea82" data-nb-words="48" data-nb-chars="249">„To bude velmi hezké,“ vyhrkli jsme všichni jako z&nbsp;jedněch úst. Matka řekla: „Měl by&nbsp;sis hned stanovit, kdy to&nbsp;bude, a&nbsp;měl by&nbsp;ses hned dohodnout se&nbsp;synem, aby tě&nbsp;dovedl k&nbsp;tomu starému muži do&nbsp;Růžového domu, a&nbsp;ten tě&nbsp;pak zavede i&nbsp;do Hvězdného dvora.“</span></p>
          <p class="chunk" data-nb-ref-number="83" data-nb-words="41" data-nb-chars="217"><span class="idea" data-nb-ref-number="83" id="idea83" data-nb-words="41" data-nb-chars="217">„No no, jen na&nbsp;mě&nbsp;tak netlačte,“ opáčil otec, „dojde na&nbsp;to, to&nbsp;stačí; víte, mužský se&nbsp;nemůže vázat, když závisí na&nbsp;své práci a&nbsp;nemůže vědět, jaké se&nbsp;vyskytnou okolnosti, které si&nbsp;na&nbsp;něm budou žádat svůj čas a&nbsp;skutky.“</span></p>
          <p class="chunk" data-nb-ref-number="84" data-nb-words="28" data-nb-chars="147"><span class="idea" data-nb-ref-number="84" id="idea84" data-nb-words="28" data-nb-chars="147">Matka znala otce až&nbsp;příliš dobře na&nbsp;to, aby na&nbsp;něj dále naléhala, protože by&nbsp;jistě trval na&nbsp;tom, co&nbsp;jednou řekl. Spokojila se&nbsp;tím, čeho už&nbsp;dosáhla.</span></p>
          <p class="chunk" data-nb-ref-number="85" data-nb-words="18" data-nb-chars="101"><span class="idea" data-nb-ref-number="85" id="idea85" data-nb-words="18" data-nb-chars="101">Jak ona, tak i&nbsp;sestra mi&nbsp;děkovaly, že&nbsp;jsem otci přivezl ty&nbsp;obrázky, kdyžtě mu&nbsp;udělaly takovou radost.</span></p>
          <p class="chunk" data-nb-ref-number="86" data-nb-words="6" data-nb-chars="41"><span class="idea" data-nb-ref-number="86" id="idea86" data-nb-words="6" data-nb-chars="41">„Podlahy jsou jistě také skvělé,“ vyhrkl.</span></p>
          <p class="chunk" data-nb-ref-number="87" data-nb-words="40" data-nb-chars="253"><span class="idea" data-nb-ref-number="87" id="idea87" data-nb-words="40" data-nb-chars="253">„Jsou daleko krásnější, než mohou takové přibližné malůvky naznačit,“ opáčil jsem, „můj štětec pořád ještě nedokáže vyjádřit lesk a&nbsp;jemnost a&nbsp;hedvábnost dřevěných vláken, to, co&nbsp;se&nbsp;tam tak miluje, že&nbsp;se&nbsp;po&nbsp;podlahách smí chodit jen v&nbsp;plstěných papučích.“</span></p>
          <p class="chunk" data-nb-ref-number="88" data-nb-words="10" data-nb-chars="65"><span class="idea" data-nb-ref-number="88" id="idea88" data-nb-words="10" data-nb-chars="65">„To si&nbsp;umím představit,“ odpověděl otec, „to si&nbsp;umím představit.“</span></p>
          <p class="chunk" data-nb-ref-number="89" data-nb-words="49" data-nb-chars="309"><span class="idea" data-nb-ref-number="89" id="idea89" data-nb-words="49" data-nb-chars="309">Nato jsem mu&nbsp;musel vyjmenovat všechna dřeva, která se&nbsp;tu&nbsp;v&nbsp;barvách zpodobovala a&nbsp;jež skládala vyobrazené objekty. Většinu jich beztak znal, což mě&nbsp;těšilo, protože to&nbsp;bylo důkazem, že&nbsp;jsem barvy nepoužil nepřiměřeně. Ta&nbsp;dřeva, která neznal, jsem mu&nbsp;řekl. Dokázal jsem je&nbsp;vyjmenovat téměř všechna docela přesně.</span></p>
          <p class="chunk" data-nb-ref-number="90" data-nb-words="36" data-nb-chars="204"><span class="idea" data-nb-ref-number="90" id="idea90" data-nb-words="36" data-nb-chars="204">Znovu se&nbsp;podivil a&nbsp;divil se&nbsp;pořád znova a&nbsp;pokoušel se&nbsp;hodně živě si&nbsp;objekty představit. Matka a&nbsp;sestra se&nbsp;mě&nbsp;zeptaly, jestli jsem na&nbsp;tohle konání potřeboval hodně dlouhou dobu a&nbsp;jestli mě&nbsp;to&nbsp;neskličovalo.</span></p>
          <p class="chunk" data-nb-ref-number="91" data-nb-words="99" data-nb-chars="551"><span class="idea" data-nb-ref-number="91" id="idea91" data-nb-words="99" data-nb-chars="551">Odpověděl jsem, že&nbsp;jsem byl kvůli onomu cíli velmi pilný, že&nbsp;zpočátku šlo všechno pomalu, že&nbsp;jsem však postupně nabyl cviku a&nbsp;že jsem pak postupoval kupředu daleko rychleji, než jsem sám tušil. A&nbsp;pokud jde o&nbsp;sklíčenost, že&nbsp;jsem jí&nbsp;ze&nbsp;začátku trpěl; ale ježto na&nbsp;mne všechno tak působilo, ježto jsem najednou pocítil zaujetí, ježto se&nbsp;tu&nbsp;a&nbsp;tam to&nbsp;a&nbsp;ono i&nbsp;dařilo, zejména když mi&nbsp;díky výraznosti, jakou se&nbsp;projevoval ten a&nbsp;onen druh dřeva, barva jakoby sama od&nbsp;sebe vplývala do&nbsp;prstů, záhy se&nbsp;dostavila nenucenost a&nbsp;k&nbsp;ní se&nbsp;postupně přidávalo i&nbsp;nadšení.</span></p>
          <p class="chunk" data-nb-ref-number="92" data-nb-words="73" data-nb-chars="397"><span class="idea" data-nb-ref-number="92" id="idea92" data-nb-words="73" data-nb-chars="397">Když jsem tohle řekl, ukázal mi&nbsp;otec i&nbsp;nejednu chybu, které jsem se&nbsp;ve&nbsp;své práci dopustil, a&nbsp;vysvětlil mi, jak se&nbsp;jich mohu vystříhat, pokud bych snad skicoval něco podobného. Ježto měl nejeden obraz, ježto se&nbsp;jimi už&nbsp;celá léta obíral, zřejmě mu&nbsp;v&nbsp;tomto ohledu příslušelo soudit a&nbsp;já uznal, že&nbsp;to, co&nbsp;říká, je&nbsp;naprosto správné, ale také jsem cítil, že&nbsp;budu schopen v&nbsp;budoucnu to&nbsp;a&nbsp;ono udělat lépe.</span></p>
          <p class="chunk" data-nb-ref-number="93" data-nb-words="39" data-nb-chars="222"><span class="idea" data-nb-ref-number="93" id="idea93" data-nb-words="39" data-nb-chars="222">Když mi&nbsp;otec vyjmenoval chyby, dal se&nbsp;do&nbsp;vypočítávání předností a&nbsp;řekl, že&nbsp;soudě podle kreseb hlav, které jsem vytvořil, před nějakým časem byl by&nbsp;ode mne nečekal, že&nbsp;dokážu v&nbsp;oleji a&nbsp;v&nbsp;barvě namalovat něco tak výstižného.</span></p>
          <p class="chunk" data-nb-ref-number="94" data-nb-words="8" data-nb-chars="49"><span class="idea" data-nb-ref-number="94" id="idea94" data-nb-words="8" data-nb-chars="49">To&nbsp;nedělní odpoledne bylo velice milé a&nbsp;příjemné.</span></p>
          <p class="chunk" data-nb-ref-number="95" data-nb-words="85" data-nb-chars="491"><span class="idea" data-nb-ref-number="95" id="idea95" data-nb-words="85" data-nb-chars="491">Sestřina přátelskost, kterou projevila zejména toho odpoledne, byla mi&nbsp;odměnou krásnější, než kdyby byl nějaký znalec řekl, že&nbsp;ty&nbsp;mé&nbsp;archy jsou výtečné, matčina chvála, že&nbsp;jsem myslel na&nbsp;otce a&nbsp;na rodný dům a&nbsp;že jsem se&nbsp;z&nbsp;lásky k&nbsp;jednomu i&nbsp;k&nbsp;druhému, a&nbsp;abych všem udělal radost, podjal té&nbsp;obtížné práce, vzbudila ve&nbsp;mně pocity nadmíru libé, a&nbsp;ježto i&nbsp;otec několika vybranými slovy vyslovil své díky a&nbsp;řekl, že&nbsp;na&nbsp;tenhle můj jemnocit nikdy nezapomene, jen velice namáhavě jsem zadržoval slzy.</span></p>
          <p class="chunk" data-nb-ref-number="96" data-nb-words="19" data-nb-chars="97"><span class="idea" data-nb-ref-number="96" id="idea96" data-nb-words="19" data-nb-chars="97">Dal jsem otci všechny ty&nbsp;archy, aby si&nbsp;je&nbsp;ponechal, a&nbsp;on si&nbsp;je&nbsp;zařadil do&nbsp;své sbírky zvláštností.</span></p>
          <p class="chunk" data-nb-ref-number="97" data-nb-words="80" data-nb-chars="417"><span class="idea" data-nb-ref-number="97" id="idea97" data-nb-words="80" data-nb-chars="417">Druhý den jsem vybalil citery, položil jsem je&nbsp;před sestru a&nbsp;ponechal na&nbsp;ní, jestli si&nbsp;pro sebe vybere tu&nbsp;mou, anebo nově zakoupenou. Zvolila novou a&nbsp;velmi se&nbsp;z&nbsp;ní radovala. Ukázal jsem jí&nbsp;i&nbsp;skladby, které jsem si&nbsp;zapsal podle toho, jak je&nbsp;můj horský učitel hrál, a&nbsp;ponechal jí&nbsp;je&nbsp;v&nbsp;jejím pokoji, aby si&nbsp;je&nbsp;mohla opsat a&nbsp;pustila se&nbsp;podle nich do&nbsp;cvičení. Slíbil jsem jí, že&nbsp;jí&nbsp;tuhle zimu budu v&nbsp;tomhle umění učitelem.</span></p>
          <p class="chunk" data-nb-ref-number="98" data-nb-words="131" data-nb-chars="751"><span class="idea" data-nb-ref-number="98" id="idea98" data-nb-words="131" data-nb-chars="751">Po&nbsp;nějaké době jsem se&nbsp;vytasil i&nbsp;se svými obrazy horských krajin. Až&nbsp;do&nbsp;té&nbsp;doby jsem k&nbsp;tomu neměl odvahu; ale nakonec mi&nbsp;svědomí činilo příliš trpké výčitky, že&nbsp;mám před svými nejbližšími tajnosti. Ukázal jsem otci ty&nbsp;archy také jednoho nedělního odpoledne. Užasle jsem se&nbsp;mu&nbsp;díval do&nbsp;tváře, když si&nbsp;archy prohlédl a&nbsp;řekl totéž, co&nbsp;předtím říkal můj hostitel v&nbsp;Růžovém domě a&nbsp;co Eustach. U&nbsp;těch dvou mě&nbsp;nic neudivovalo, poněvadž jsem je&nbsp;považoval za&nbsp;znalce a&nbsp;poněvadž žili v&nbsp;horách. Otec však, ačkoliv vlastnil obrazy, byl obchod­ník a&nbsp;nikdy nepobýval dlouho v&nbsp;horách, ukázal mi, kde jsem nebyl pravdivý, a&nbsp;vysvětlil mi, jak by&nbsp;to&nbsp;mělo vypadat, a&nbsp;já jsem všechno okamžitě pochopil. To, co&nbsp;pochválil a&nbsp;považoval za&nbsp;správné, líbilo se&nbsp;mi&nbsp;poté dvojnásob.</span></p>
          <p class="chunk" data-nb-ref-number="99" data-nb-words="327" data-nb-chars="1920"><span class="idea" data-nb-ref-number="99" id="idea99" data-nb-words="327" data-nb-chars="1920">Klotyldě jsem archy musel ukázat ještě jednou a&nbsp;o&nbsp;samotě v&nbsp;jejím pokoji. Požadovala, abych jí&nbsp;téměř všechno vysvětloval. Nikdy nebyla ve&nbsp;vyšších horách anebo v&nbsp;opravdových velehorách, chtěla vidět, jak je&nbsp;to&nbsp;a&nbsp;ono utvořeno, a&nbsp;velice pozorně si&nbsp;všechno prohlížela. Ačkoliv mé&nbsp;obrazy nebyly žádnými uměleckými díly, jak jsem teď čím dál víc shledával, měly přece jen tu&nbsp;výhodu, kterou jsem pořádně poznal teprve později a&nbsp;která byla v&nbsp;tom, že&nbsp;jsem neusiloval jako umělec o&nbsp;zaokrouhlenost, o&nbsp;souladné působení anebo o&nbsp;uplatnění školských pravidel, nýbrž jsem se&nbsp;všemu oddával bez nějakého předem daného zácviku a&nbsp;snažil jsem se&nbsp;všechno zobrazit tak, jak jsem to&nbsp;viděl. Tím věci v&nbsp;jednotlivostech nabyly o&nbsp;to větší přirozené pravdivosti, oč&nbsp;víc pozbyly jednotnosti a&nbsp;lahodnosti, a&nbsp;člověku neznalému a&nbsp;tomu, kdo nikdy neviděl hory, poskytly lepší představu než krásné a&nbsp;umělecky dokonalé obrazy; i&nbsp;když nebyly z&nbsp;nejdokonalejších, přece jen v&nbsp;sobě měly svrchovanou pravdivost. Z&nbsp;toho důvodu mi&nbsp;Klotylda jen jaksi tušivě řekla, že&nbsp;teď ví, jak hory vypadají, což se&nbsp;prý předtím nedozvěděla ani z&nbsp;mnoha dobrých obrazů. Projevila přání, že&nbsp;by&nbsp;jednou ráda na&nbsp;vlastní oči uviděla vysoké hory, a&nbsp;prohlásila, pokud se&nbsp;otec vypraví do&nbsp;Růžového domu a&nbsp;do Hvězdného dvora a&nbsp;při té&nbsp;příležitosti zajede i&nbsp;do hor, že&nbsp;ho&nbsp;poprosí, aby směla jet s&nbsp;ním. Vyprávěl jsem jí&nbsp;toho o&nbsp;horách spoustu, líčil jí&nbsp;jejich nádheru a&nbsp;velikost, seznámil jsem ji&nbsp;s&nbsp;mnoha jejich svérázy a&nbsp;podrobněji než kdy jindy jí&nbsp;vysvětloval, jak a&nbsp;kdy po&nbsp;nich putuji a&nbsp;o&nbsp;co se&nbsp;tu&nbsp;snažím. Nikdy jsem s&nbsp;ní toho o&nbsp;horách tolik nenamluvil. Když jsme si&nbsp;takhle pohovořili, požádala mě, abych ji&nbsp;naučil malovat takové obrazy, co&nbsp;má&nbsp;před sebou. Že&nbsp;si&nbsp;hodlá obstarat barvy a&nbsp;všechno náčiní a&nbsp;nástroje k&nbsp;tomu nezbytné. Ježto i&nbsp;tak uměla docela slušně kreslit, nebyla ta&nbsp;záležitost tak obtížná, jak by&nbsp;se&nbsp;bylo napoprvé zdálo. Slíbil jsem jí, že&nbsp;jí&nbsp;budu k&nbsp;službám, pokud rodiče svolí.</span></p>
          <p class="chunk" data-nb-ref-number="100" data-nb-words="73" data-nb-chars="472"><span class="idea" data-nb-ref-number="100" id="idea100" data-nb-words="73" data-nb-chars="472">Po&nbsp;nějaké době jsme se&nbsp;rodičů zeptali. Vcelku neměli nic proti tomu, pouze matka výslovně požadovala, aby tahle činnost byla jenom vedlejší věcí, pro radost, ne&nbsp;nějaké hlavní zaměstnání; protože hlavní povinností ženy je&nbsp;její rodina, tyhle věci mohou docela dobře být součástí rodiny, ale pokud se&nbsp;provozují jednostranně anebo náruživě, spíše rodinu podkopávají, než aby ji&nbsp;pomáhaly budovat. Klotylda je&nbsp;však už&nbsp;tak vyzrálá, že&nbsp;by&nbsp;se&nbsp;měla věnovat svému budoucímu povolání.</span></p>
          <p class="chunk" data-nb-ref-number="101" data-nb-words="11" data-nb-chars="72"><span class="idea" data-nb-ref-number="101" id="idea101" data-nb-words="11" data-nb-chars="72">Pochopili jsme to&nbsp;všechno a&nbsp;slíbili, že&nbsp;nic nebudeme provozovat nemírně.</span></p>
          <p class="chunk" data-nb-ref-number="102" data-nb-words="17" data-nb-chars="90"><span class="idea" data-nb-ref-number="102" id="idea102" data-nb-words="17" data-nb-chars="90">Pořídilo se&nbsp;všechno potřebné a&nbsp;v&nbsp;době, kdy nám to&nbsp;bylo dopřáno, pouštěli jsme se&nbsp;do&nbsp;práce.</span></p>
          <p class="chunk" data-nb-ref-number="103" data-nb-words="49" data-nb-chars="254"><span class="idea" data-nb-ref-number="103" id="idea103" data-nb-words="49" data-nb-chars="254">I&nbsp;španělštinu se&nbsp;chtěla sestra ode mne učit. Já&nbsp;jsem se&nbsp;ji&nbsp;učil neustále, a&nbsp;protože jsem byl před ní, i&nbsp;tady jsem jí&nbsp;byl učitelem, což matka dopouštěla s&nbsp;touž výhradou jako malování krajin. V&nbsp;tomhle roce tedy jsem měl v&nbsp;rodině víc co&nbsp;dělat než kdy jindy.</span></p>
          <p class="chunk" data-nb-ref-number="104" data-nb-words="43" data-nb-chars="245"><span class="idea" data-nb-ref-number="104" id="idea104" data-nb-words="43" data-nb-chars="245">Bylo mi&nbsp;v&nbsp;tomhle podzimu zvláště divné, že&nbsp;se&nbsp;otec ani matka příliš nevyptávali na&nbsp;mého hostitele. Buď díky mému vyprávění nabyli vůči němu pevné a&nbsp;rozhodné důvěry, anebo se&nbsp;mi&nbsp;nechtěli do&nbsp;ničeho mísit, a&nbsp;tak mi&nbsp;vadit v&nbsp;nezaujatosti mého konání.</span></p>
          <p class="chunk" data-nb-ref-number="105" data-nb-words="136" data-nb-chars="791"><span class="idea" data-nb-ref-number="105" id="idea105" data-nb-words="136" data-nb-chars="791">Při veškerém tom domácím snažení jsem přece jenom za&nbsp;blížící se&nbsp;zimy začal žít trochu jinak, než jsem žil doposud, a&nbsp;to poněkud rozmanitěji. Chodil jsem v&nbsp;minulé době pouze do&nbsp;těch vrstev ve&nbsp;městě, kam byli zváni rodiče anebo kam mě&nbsp;přivábili přátelé, které jsem získal. Ty&nbsp;vrstvy, to&nbsp;byli ponejvíce lidé podobného stavu jako otec. Cítil jsem v&nbsp;sobě nutkání poznat také mravy a&nbsp;obyčeje, jakož i&nbsp;názory a&nbsp;mínění takových lidí, kteří se&nbsp;pohybují po&nbsp;zářivějších životních stezkách. Náhoda mi&nbsp;záhy poskytla k&nbsp;tomu příležitost, a&nbsp;zčásti jsem se&nbsp;i&nbsp;já pídil po&nbsp;takových příležitostech. Navázal jsem jisté známosti a&nbsp;občas jsem v&nbsp;nich i&nbsp;pokračoval. Poznával jsem lidi z&nbsp;vyšší šlechty, díval jsem se, jak se&nbsp;pohybují, jak se&nbsp;sebou navzájem jednají a&nbsp;jak si&nbsp;počínají vůči těm, kdo nejsou jejich stavu.</span></p>
          <p class="chunk" data-nb-ref-number="106" data-nb-words="573" data-nb-chars="3351"><span class="idea" data-nb-ref-number="106" id="idea106" data-nb-words="573" data-nb-chars="3351">V&nbsp;našem městě žila stará vznešená ovdovělá kněžna, jejíž příliš záhy zemřelý choť měl vrchní velení v&nbsp;posledních velkých válkách. Kněžna s&nbsp;ním často bývala v&nbsp;poli a&nbsp;poznávala poměry v&nbsp;armádách a&nbsp;v&nbsp;jejich činnosti, pobyla v&nbsp;největších městech Evropy a&nbsp;seznámila se&nbsp;s&nbsp;lidmi, kteří měli v&nbsp;rukou veškerou situaci světadílu, přečetla si, co&nbsp;nejznamenitější muži a&nbsp;ženy napsali v&nbsp;literárních dílech, v&nbsp;úvahách a&nbsp;zčásti i&nbsp;ve vědách, které jí&nbsp;byly dostupné, a&nbsp;vychutnávala si&nbsp;všechno krásné, co&nbsp;vytváří umění. Kdysi bývala ve&nbsp;vyšších kruzích jednou z&nbsp;nejvýznačnějších krásek a&nbsp;i teď si&nbsp;člověk stěží dokázal představit něco líbeznějšího než přívětivé, chytré a&nbsp;vroucí rysy téhle tváře. Jeden muž, který se&nbsp;hodně věnoval obrazům a&nbsp;jejich posuzování a&nbsp;často se&nbsp;ocital blízko kněžny, řekl jednou, že&nbsp;by&nbsp;pouze Rembrandt byl býval s&nbsp;to namalovat jemné tóny a&nbsp;téměř umělecké přechody v&nbsp;její tváři. Měla teď obydlí na&nbsp;východní hranici vnitřního města, tak aby její pokoje zalévalo jitřní slunce a&nbsp;měla nerušený pohled na&nbsp;svěží zeleň a&nbsp;na vzdálená předměstí. Tady za&nbsp;starou ctihodnou matkou chodili vzkvétající synové ve&nbsp;vysokém postavení ve&nbsp;vojsku, pokud jim služba dovolovala být ve&nbsp;městě a&nbsp;pokud za&nbsp;tohoto pobývání našli si&nbsp;k&nbsp;tomu chvilku. Podávali si&nbsp;u&nbsp;ní dveře krásní vnuci a&nbsp;vnučky a&nbsp;bylo v&nbsp;jejích pokojích zahlédnout tu&nbsp;toho, tu&nbsp;onoho člena početného příbuzenstva. Avšak nepřestávalo jí&nbsp;být potřebou duchovní zotavování anebo úsilí&nbsp;– jak to&nbsp;chceme nazvat. Nejenom chtěla vědět, co&nbsp;se&nbsp;teď vytváří na&nbsp;duchovním poli, a&nbsp;tady, pokud nějaké dílo došlo proslulosti a&nbsp;budilo rozruch, snažila se&nbsp;klepat na&nbsp;jeho bránu a&nbsp;seznat, jestli bude moci vejít; často i&nbsp;brávala do&nbsp;rukou knihu od&nbsp;takových osobností, které se&nbsp;jí&nbsp;v&nbsp;mládí zalíbily a&nbsp;tehdy nabyly na&nbsp;významu, prošla si&nbsp;takové dílo a&nbsp;pátrala, jestli i&nbsp;teď početné značky a&nbsp;poznámky, které si&nbsp;do&nbsp;knihy kdysi udělala červenou tužkou, udělala by&nbsp;si&nbsp;v&nbsp;ní stejně i&nbsp;dnes, anebo jestli by&nbsp;na&nbsp;jejich místě učinila jiné; ba&nbsp;pouštěla se&nbsp;do&nbsp;děl nejstarší minulosti, o&nbsp;nichž teď lidé, pokud to&nbsp;nejsou učenci, pouze mluví, ale nečtou je; chtěla vidět, co&nbsp;v&nbsp;nich je, a&nbsp;pokud se&nbsp;jí&nbsp;líbila, po&nbsp;nejedné přestávce je&nbsp;vyjímala znovu. Chtěla být neustále informována, co&nbsp;se&nbsp;děje ve&nbsp;vztazích mezi státy a&nbsp;národy. Dala si&nbsp;tedy od&nbsp;nejednoho příbuzného a&nbsp;známého posílat dopisy a&nbsp;musely jí&nbsp;chodit na&nbsp;stůl nejznamenitější noviny. Protože však, i&nbsp;když oči doposud neměla tak slabé, v&nbsp;jejím věku ta&nbsp;spousta čtení, jež si&nbsp;nemohla neukládat, nejspíš ji&nbsp;dost namáhala, měla paní, která část toho všeho, a&nbsp;to tu&nbsp;největší, vzala na&nbsp;sebe a&nbsp;předčítala jí. Ta&nbsp;předčitatelka však nebyla jen pouze ženou, která předčítá, nýbrž spíše jakousi kněžninou společnicí, jež s&nbsp;ní promlouvala o&nbsp;tom, co&nbsp;se&nbsp;přečetlo, a&nbsp;která měla takové vzdělání, že&nbsp;mohla být i&nbsp;potravou pro ducha staré paní, tak jako i&nbsp;ona od&nbsp;ní&nbsp;přijímala takovou potravu. Podle úsudku těch, kdo o&nbsp;takových věcech mohou mluvit, byla ona společnice výjimečného nadání, byla s&nbsp;to sát do&nbsp;sebe a&nbsp;vydávat ze&nbsp;sebe všechno, co&nbsp;je&nbsp;veliké, a&nbsp;její vlastní výtvory, k&nbsp;nimž se&nbsp;tu&nbsp;a&nbsp;tam dala svést, patřily mezi to&nbsp;nejpozoruhodnější, co&nbsp;v&nbsp;té době existovalo. Byla neustále poblíž kněžny, i&nbsp;když ta&nbsp;v&nbsp;létě odjela na&nbsp;venkovské panství, které bylo ve&nbsp;vzdálené části říše a&nbsp;kde ráda pobývala, anebo i&nbsp;když byla na&nbsp;cestách anebo se&nbsp;nějaký čas vyskytovala na&nbsp;jednom krásném místě v&nbsp;našich horách, kam ráda zajížděla.</span></p>
          <p class="chunk" data-nb-ref-number="107" data-nb-words="318" data-nb-chars="1922"><span class="idea" data-nb-ref-number="107" id="idea107" data-nb-words="318" data-nb-chars="1922">Nejeden večer v&nbsp;době, kdy byla ve&nbsp;městě, shromáždila kněžna kolem sebe malý kroužek a&nbsp;v&nbsp;něm se&nbsp;předčítalo anebo se&nbsp;debatovalo o&nbsp;vědeckých anebo společenských anebo státních záležitostech anebo o&nbsp;věcech umění. Ty&nbsp;kroužky bývaly pravidelně ve&nbsp;stejných dnech v&nbsp;týdnu, byly ve&nbsp;městě známé, velmi vážené anebo i&nbsp;vysmívané, podle povahy toho, kdo o&nbsp;nich vyslovoval úsudek, byly vyhledávané a&nbsp;vytvářely je&nbsp;občas i&nbsp;velice významné osobnosti. Do&nbsp;těchto kruhů jsem si&nbsp;vydobyl přístup. Kněžna mě&nbsp;několikrát potkala, jednou se&nbsp;hovořilo o&nbsp;mé vědě, kněžnu velmi zajímalo, co&nbsp;že&nbsp;se&nbsp;ví&nbsp;o&nbsp;historii utváření Země a&nbsp;z&nbsp;jakých faktorů se&nbsp;tu&nbsp;vyvozují závěry, a&nbsp;přitáhla si&nbsp;mě&nbsp;k&nbsp;sobě. Pozorně jsem naslouchal, kdykoliv jsem za&nbsp;určitých večerů byl u&nbsp;ní ve&nbsp;společenské místnosti, sám jsem mluvil málo, a&nbsp;ponejvíce pouze když jsem k&nbsp;tomu byl vyzván. Kněžna v&nbsp;černých nebo v&nbsp;popelavě šedých hedvábných šatech&nbsp;– světlejší nikdy nenosila&nbsp;– seděla ve&nbsp;svém čalouněném křesle a&nbsp;pod nohama měla stoličku. Lampa na&nbsp;straně obrácené k&nbsp;ní byla vybavena zeleným stínítkem a&nbsp;rozlévala své světlo do&nbsp;míst, kde byla předčitatelka anebo předčitatel, pokud se&nbsp;právě četlo. Ostatní podle toho, jak jim to&nbsp;bylo pohodlné, posedávali kolem. Většinou se&nbsp;sám od&nbsp;sebe utvořil jakýsi kruh. Všichni v&nbsp;hlubokém tichu naslouchali tomu, co&nbsp;se&nbsp;četlo a&nbsp;nadmíru horlivě se&nbsp;poté účastnili debat, které se&nbsp;konaly po&nbsp;čtení, a&nbsp;pokud se&nbsp;nic nepředčítalo, vyplňovaly celý večer. Kněžna jim dokázala dát vždy velice živý a&nbsp;zamyšlený průběh. Jako kdyby všechno, co&nbsp;ti&nbsp;navýsost znamenití lidé u&nbsp;ní proslovovali, sama podnítila a&nbsp;jako kdyby její největší nadání bylo v&nbsp;tom, že&nbsp;burcovala to, co&nbsp;bylo uloženo v&nbsp;jiných. Její nanejvýš křehká postava při tom přepůvabně spočívala v&nbsp;křesle a&nbsp;ještě ve&nbsp;vysokém věku všechny kolem uchvacovala svou líbeznou krásou. Občas, když se&nbsp;v&nbsp;nitru vzrušila, vstala, opřela se&nbsp;o&nbsp;křeslo a&nbsp;svým jasným, jemným, libozvučným hlasem promlouvala ke&nbsp;všem, co&nbsp;tu&nbsp;byli.</span></p>
          <p class="chunk" data-nb-ref-number="108" data-nb-words="130" data-nb-chars="838"><span class="idea" data-nb-ref-number="108" id="idea108" data-nb-words="130" data-nb-chars="838">V&nbsp;kněžniných komnatách jsem se&nbsp;seznámil s&nbsp;rozličnými lidmi. Občas to&nbsp;byl i&nbsp;některý vynikající umělec, kterého tu&nbsp;člověk zaslechl mluvit, občas nějaký státník, kterého pověřovali veledůležitými záležitostmi naší země, anebo i&nbsp;ta a&nbsp;ona jinak významná společenská osobnost anebo pilíře a&nbsp;vůdcové našeho udatného vojska. Slyšel jsem u&nbsp;kněžny výroky, které jsem si&nbsp;hodlal zapamatovat, a&nbsp;zapisoval jsem si&nbsp;je, aby nadále byly v&nbsp;mém nezadatelném vlastnictví. Přiznávám, že&nbsp;jsem nikdy nevcházel bez jisté stísněnosti do&nbsp;komnaty s&nbsp;modře vymalovanými stěnami a&nbsp;s&nbsp;tmavě modrým nábytkem a&nbsp;s&nbsp;několika obrazy, mezi nimiž mě&nbsp;zvláště vábil jeden, který zobrazoval kněžnino venkovské panství, a&nbsp;přiznávám, že&nbsp;jsem z&nbsp;komnaty nikdy nevycházel, abych nebyl klidný a&nbsp;spokojený. Cítil jsem, že&nbsp;ty&nbsp;večery mají pro mne veliký význam, že&nbsp;jsou pro mne budoucností.</span></p>
          <p class="chunk" data-nb-ref-number="109" data-nb-words="38" data-nb-chars="222"><span class="idea" data-nb-ref-number="109" id="idea109" data-nb-words="38" data-nb-chars="222">Krom zvláště vynikajících lidí jsem se&nbsp;u&nbsp;kněžny seznámil i&nbsp;s&nbsp;jinými osobnostmi vyšší šlechty v&nbsp;naší říši, nejednou jsem přišel do&nbsp;styku s&nbsp;jejich vrstvami a&nbsp;viděl, jak si&nbsp;počínají, viděl jejich způsob života a&nbsp;jejich mravy.</span></p>
          <p class="chunk" data-nb-ref-number="110" data-nb-words="270" data-nb-chars="1654"><span class="idea" data-nb-ref-number="110" id="idea110" data-nb-words="270" data-nb-chars="1654">Vedle těchto skupin lidské společnosti jsem se&nbsp;setkával i&nbsp;s&nbsp;jinými. Ve&nbsp;městě bylo jedno veřejné místo, kam chodili hlavně umělci všeho druhu, bavili se&nbsp;tu, občerstvovali, četli si&nbsp;noviny anebo se&nbsp;těšili rozmanitými tělesnými hrátkami. Na&nbsp;to&nbsp;místo jsem chodil rád. Býval tu&nbsp;jeden nebo druhý herec z&nbsp;Dvorního divadla anebo z&nbsp;Opery, byl tu&nbsp;malíř, jehož jméno se&nbsp;tehdy nadmíru velebilo, byli tu&nbsp;hudebníci, výkonní i&nbsp;ti, co&nbsp;skládali, byli tu&nbsp;sochaři a&nbsp;stavitelé, zejména však tu&nbsp;bývali spisovatelé a&nbsp;básníci, a&nbsp;mezi nimi se&nbsp;vyskytovali i&nbsp;předsedové a&nbsp;pracovníci různých novinových podniků. Z&nbsp;jiných osobností sem chodili vysocí státní úředníci, měšťané, obchodníci a&nbsp;vůbec takoví, co&nbsp;měli něco společného s&nbsp;uměním a&nbsp;s&nbsp;vědou a&nbsp;udržovali v&nbsp;tomto směru takové a&nbsp;onaké společenské styky. I&nbsp;když vlastně tu&nbsp;vládlo než nenucené veselí, i&nbsp;když jako kdyby tu&nbsp;převládaly hrátky podporující tělesný pohyb a&nbsp;vedle toho i&nbsp;hra v&nbsp;šachy, přesto se&nbsp;tu&nbsp;vedly také rozhovory, a&nbsp;jak už&nbsp;to&nbsp;u&nbsp;takových lidí bývá, rozhovory velmi živé, a&nbsp;v&nbsp;podstatě ty&nbsp;byly tady tím hlavním. Tady člověk mohl v&nbsp;nezávažných promluvách rozeznat u&nbsp;jednoho člověka hlubokého ducha anebo zas u&nbsp;jiného ducha poklidného, který všechno rozbírá a&nbsp;rozpouští na&nbsp;jednotlivé součásti, anebo lehkověrného, který se&nbsp;všemu vysmívá, anebo takového, u&nbsp;něhož i&nbsp;mravy jsou poněkud na&nbsp;pováženou. Často i&nbsp;jenom jedno slovo, jeden vtip dokázal poskytnout důvod k&nbsp;vyvozování závěrů. Vzdor své ostýchavosti, která mě&nbsp;držela opodál, přece jen jsem se&nbsp;ocital v&nbsp;debatách a&nbsp;seznamoval se&nbsp;s&nbsp;tím anebo oním člověkem, který sem zavítal. Ani vnější chování a&nbsp;počínání lidí, kteří jsou venkoncem důležití, nepřipadalo mi&nbsp;nezajímavé.</span></p>
          <p class="chunk" data-nb-ref-number="111" data-nb-words="80" data-nb-chars="442"><span class="idea" data-nb-ref-number="111" id="idea111" data-nb-words="80" data-nb-chars="442">Rád jsem tu&nbsp;zimu chodíval i&nbsp;na místa, kde se&nbsp;hodně lidí schází za&nbsp;zábavou, abych viděl, jak se&nbsp;projevují, jakou mají povahu a&nbsp;jak si&nbsp;vedou, jako část celku. Zvláště jsem chodil tam, kde se&nbsp;schází vlastní lid, jak se&nbsp;dnes často říká, aby se&nbsp;podtrhl protiklad k&nbsp;takzvaným vzdělancům. Ti, kterým se&nbsp;říká vzdělaní, jsou téměř všude stejní; lid však je&nbsp;cosi původního, jak jsem to&nbsp;poznal už&nbsp;na&nbsp;svých putováních, a&nbsp;má své příznačné obyčeje a&nbsp;mravy.</span></p>
          <p class="chunk" data-nb-ref-number="112" data-nb-words="47" data-nb-chars="292"><span class="idea" data-nb-ref-number="112" id="idea112" data-nb-words="47" data-nb-chars="292">Chodil jsem na&nbsp;dobrá provedení hudebních kusů, nadále jsem chodil do&nbsp;Dvorního divadla, zavítal jsem teď i&nbsp;do Opery a&nbsp;chodil i&nbsp;na některé veřejné vědecké přednášky, prohlížel jsem si&nbsp;umělecké a&nbsp;knižní sbírky, hlavně však, abych se&nbsp;do&nbsp;budoucna zdokonalil ve&nbsp;svém vlastním tvoření sbírky obrazů.</span></p>
          <p class="chunk" data-nb-ref-number="113" data-nb-words="309" data-nb-chars="1808"><span class="idea" data-nb-ref-number="113" id="idea113" data-nb-words="309" data-nb-chars="1808">Pořád jsem se&nbsp;stýkal se&nbsp;svým novým přítelem, synem obchodníka s&nbsp;klenoty. Posléze mě&nbsp;začal soukromě vyučovat ve&nbsp;znalostech drahokamů a&nbsp;perel. Měli jsme k&nbsp;tomu pevně stanovené dva dny v&nbsp;týdnu, to&nbsp;jsem vždy přišel v&nbsp;určitou hodinu, kdy měl přítel kdy, a&nbsp;pobyl u&nbsp;něho tak dlouho, jak mu&nbsp;to&nbsp;čas dovolil. Nejdřív mě&nbsp;seznámil se&nbsp;všemi nerosty, kterým se&nbsp;říká drahokamy a&nbsp;které se&nbsp;používají především na&nbsp;šperky. Stejně tak mi&nbsp;ukázal všechny druhy perel. Nato mě&nbsp;vyučoval, jak poznávat broušené drahokamy a&nbsp;jak je&nbsp;odlišit od&nbsp;nepravých. Teprve poté přešel na&nbsp;charakteristické znaky drahokamů krásných a&nbsp;drahokamů méně krásných. U&nbsp;tohohle školení mi&nbsp;přišly nadmíru vhod mé&nbsp;přírodovědné znalosti, ba&nbsp;byl jsem dokonce schopen říci to&nbsp;a&nbsp;ono ze&nbsp;svého oboru příteli, a&nbsp;rozšířit tak jeho znalosti, zvláště pokud jde o&nbsp;to, jak reagují drahokamy na&nbsp;průnik světla, na&nbsp;dvojitou refrakci a&nbsp;na takzvanou polarizaci světla. Ale pořád ještě jsem neměl odvahu, abych s&nbsp;ním promluvil o&nbsp;obvyklém zasazování drahokamů do&nbsp;kovu, a&nbsp;řekl mu, co&nbsp;si&nbsp;já&nbsp;o&nbsp;tom myslím. Vedle těchhle věcí a&nbsp;mé vlastní činnosti se&nbsp;dál pravidelně odbývalo vyučování, které jsem dával sestře. S&nbsp;malováním měla ještě daleko větší potíže než já, protože jednak jí&nbsp;scházelo více cviku, jednak nikdy neviděla původní obrazy, nýbrž měla před sebou pouze všelijak závadné reprodukce. Ve&nbsp;hře na&nbsp;citeru se&nbsp;jí&nbsp;vedlo daleko lépe. Letos jsem byl učitelem daleko užitečnějším, než jsem jím byl v&nbsp;roce minulém, a&nbsp;po tom všem, co&nbsp;jsem se&nbsp;naučil, mohl jsem jí&nbsp;být vůbec učitelem lepším, než jaký by&nbsp;se&nbsp;kdy ve&nbsp;městě našel, i&nbsp;když ti&nbsp;překonávali obtíže, jaké zdolat by&nbsp;pro mne a&nbsp;pro Klotyldu bývalo bylo nemožné. Podle názorů, jichž jsem nabyl v&nbsp;horách, však o&nbsp;to ani nešlo. My&nbsp;se&nbsp;posléze učili střídavě jeden od&nbsp;druhého a&nbsp;strávili nad citerou nejednu radostnou a&nbsp;procítěnou chvíli.</span></p>
          <p class="chunk" data-nb-ref-number="114" data-nb-words="48" data-nb-chars="288"><span class="idea" data-nb-ref-number="114" id="idea114" data-nb-words="48" data-nb-chars="288">Vposledku jsem musel Klotyldu vyučovat i&nbsp;španělštině. Arci jak jsem byl oproti ní&nbsp;neustále o&nbsp;několik kroků vpředu, mohl jsem jí&nbsp;být alespoň jako začátečnici beze všeho učitelem. Jak to&nbsp;bude ovšem potom dál, to&nbsp;se&nbsp;mělo nejspíš ukázat. My&nbsp;oba jsme se&nbsp;vpravili do&nbsp;života navýsost činorodého.</span></p>
          <p class="chunk" data-nb-ref-number="115" data-nb-words="17" data-nb-chars="88"><span class="idea" data-nb-ref-number="115" id="idea115" data-nb-words="17" data-nb-chars="88">Tak uplynula zima a&nbsp;já tehdy až&nbsp;dost daleko do&nbsp;jara zůstal u&nbsp;svých nejbližších ve&nbsp;městě.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_013.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>