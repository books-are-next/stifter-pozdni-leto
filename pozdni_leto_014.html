<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Nahlédnutí">
    <meta name="apple-mobile-web-app-capable" content="yes">
    <title>Nahlédnutí</title>
    <link rel="stylesheet" href="./style/style.min.css" media="screen" integrity="sha256-RoYVBsJ70MMae6Bu5wi05MLjXqtS2A84YTm/PLudUNM=">
    <style>
      :root {
        --accent-color: hsl(176, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./pozdni_leto_013.html">
    <link rel="next" href="./pozdni_leto_015.html">
    <meta name="nb-order" content="10">
    <link rel="self" href="pozdni_leto_014.html">
    <meta name="nb-identifier" content="stifter-pozdni-leto-fb00a28">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="16416" data-nb-chars="94923">
    <nav role="doc-toc">
      <ul class="plain section">
        <li><a href="pozdni_leto_005.html">Domácí pohoda</a></li>
        <li><a href="pozdni_leto_006.html">Poutník</a></li>
        <li><a href="pozdni_leto_007.html">Zastavení</a></li>
        <li><a href="pozdni_leto_008.html">Nocleh</a></li>
        <li><a href="pozdni_leto_009.html">Rozloučení</a></li>
        <li><a href="pozdni_leto_010.html">Návštěva</a></li>
        <li><a href="pozdni_leto_011.html">Setkání</a></li>
        <li><a href="pozdni_leto_012.html">Rozšíření</a></li>
        <li><a href="pozdni_leto_013.html">Sblížení</a></li>
        <li><a href="pozdni_leto_014.html">Nahlédnutí</a></li>
        <li><a href="pozdni_leto_015.html">Slavnost</a></li>
        <li><a href="pozdni_leto_016.html">Spolek</a></li>
        <li><a href="pozdni_leto_017.html">Věci se vyvíjejí</a></li>
        <li><a href="pozdni_leto_018.html">Důvěra</a></li>
        <li><a href="pozdni_leto_019.html">Oznámení</a></li>
        <li><a href="pozdni_leto_020.html">Ohlédnutí</a></li>
        <li><a href="pozdni_leto_021.html">Závěr</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_013.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="10"><span class="idea" data-nb-ref-number="1" id="idea1" data-nb-words="1" data-nb-chars="10">Nahlédnutí</span></h1>
        <section>
          <p class="chunk" data-nb-ref-number="2" data-nb-words="136" data-nb-chars="790"><span class="idea" data-nb-ref-number="2" id="idea2" data-nb-words="136" data-nb-chars="790">Odjížděl jsem z&nbsp;Růžového domu za&nbsp;špatného počasí, které větrem, deštěm a&nbsp;sněhem vystřídalo bezmračné a&nbsp;slunečné dny, jež jsme trávili na&nbsp;vysočině. Koně mého hostitele mě&nbsp;dovezli na&nbsp;první poštu a&nbsp;tam už&nbsp;jsem měl objednáno místo v&nbsp;dostavníku, který jel k&nbsp;mému domovu. Matylda a&nbsp;Natálie odjely dva dny přede mnou, jelikož se&nbsp;na&nbsp;obloze pomalu ukazovaly příznaky, že&nbsp;mírné dny v&nbsp;tomhle roce už&nbsp;skončí. Roland ze&nbsp;svého putování dorazil už&nbsp;na&nbsp;Strázný dvůr. Všechno ukazovalo na&nbsp;to, že&nbsp;v&nbsp;povětří nadejde bouřlivá změna. Nevím, proč jsem tu&nbsp;zůstal tak dlouho. Také mi&nbsp;připadalo, že&nbsp;je&nbsp;jedno, jestli je&nbsp;počasí špatné, anebo ne. Byl jsem ze&nbsp;svého putování zvyklý na&nbsp;každé počasí, o&nbsp;to spíš mi&nbsp;mohlo být tohle lhostejné, kdyžtě jsem seděl v&nbsp;dokonale chráněném voze a&nbsp;ujížděl po&nbsp;dobře zbudované silnici.</span></p>
          <p class="chunk" data-nb-ref-number="3" data-nb-words="22" data-nb-chars="123"><span class="idea" data-nb-ref-number="3" id="idea3" data-nb-words="22" data-nb-chars="123">V&nbsp;poledne třetího dne poté, co&nbsp;jsem odjel z&nbsp;Růžového domu, dorazil jsem ke&nbsp;svým nejbližším. V&nbsp;tomhle roce už&nbsp;druhý příjezd.</span></p>
          <p class="chunk" data-nb-ref-number="4" data-nb-words="304" data-nb-chars="1778"><span class="idea" data-nb-ref-number="4" id="idea4" data-nb-words="304" data-nb-chars="1778">Z&nbsp;mého dopisu se&nbsp;dozvěděli, proč se&nbsp;můj příjezd opozdil, důvod naprosto schválili, a&nbsp;jak jsem naprosto správně předvídal, byli by&nbsp;se&nbsp;na&nbsp;mne rozhořčovali, kdybych se&nbsp;byl zachoval jinak. Vyprávěl jsem jim všechno, co&nbsp;se&nbsp;událo od&nbsp;chvíle, kdy jsem z&nbsp;domova tak nakvap odcestoval. Ježto za&nbsp;mého prvního příjezdu se&nbsp;vzápětí vyskytl důvod, proč jsem znovu odjel, mohl jsem teprve nyní postupně vyprávět, co&nbsp;se&nbsp;mnou bylo v&nbsp;minulém létě. Otec se&nbsp;hodně často vracel ke&nbsp;kresbám, které mu&nbsp;poslal můj hostitel, a&nbsp;z&nbsp;toho, jak se&nbsp;vyslovoval, bylo zřejmé, jak velice uznává obratnost člověka, který kresby vytvořil, a&nbsp;jak vysoce si&nbsp;váží toho, z&nbsp;jehož podnětu kresby vznikly. Znovu mě&nbsp;dovedl ke&nbsp;stolu s&nbsp;hudebními nástroji, ještě jednou mi&nbsp;ukázal, proč je&nbsp;umístil zrovna sem, a&nbsp;znovu se&nbsp;mě&nbsp;zeptal, jestli souhlasím, že&nbsp;pro něj vybral tohle místo. Zpočátku mě&nbsp;ta&nbsp;otázka udivovala, ježto nebyl jinak uvyklý žádat mě&nbsp;v&nbsp;takových věcech o&nbsp;radu. Podle mého názoru byl stůl ve&nbsp;starožitném pokoji u&nbsp;okenního sloupu velice dobře umístěn do&nbsp;vhodného okolí a&nbsp;vyjevoval své vlastnosti v&nbsp;nejlepším světle. Zopakoval jsem proto, že&nbsp;naprosto souhlasím s&nbsp;místem, o&nbsp;němž jsem se&nbsp;vyslovil, už&nbsp;než jsem odjel. Později jsem však viděl dosti zřetelně, že&nbsp;otce k&nbsp;tomu, aby se&nbsp;znovu a&nbsp;znovu ptal na&nbsp;účelnosti místa a&nbsp;znovu a&nbsp;znovu se&nbsp;vracel k&nbsp;tomu stolu, nutkalo potěšení z&nbsp;onoho kusu nábytku. Radostnost, o&nbsp;níž jsem si&nbsp;už&nbsp;při svém prvním příjezdu pomyslel, že&nbsp;ji&nbsp;sálá celou svou bytostí, jako kdyby se&nbsp;i&nbsp;teď ještě nad ním všude prostírala. I&nbsp;matka a&nbsp;sestra jako kdyby byly radostnější než jindy&nbsp;– ba&nbsp;i&nbsp;mně připadalo, jako kdyby mě&nbsp;všichni měli víc rádi než předtím, byli nesmírně hodní, nesmírně přátelští, nesmírně ochotní. Nakolik pocit, že&nbsp;ho&nbsp;jeho nejbližší milují, občerstvuje člověku duši, nedá se&nbsp;vyjádřit slovy.</span></p>
          <p class="chunk" data-nb-ref-number="5" data-nb-words="212" data-nb-chars="1120"><span class="idea" data-nb-ref-number="5" id="idea5" data-nb-words="212" data-nb-chars="1120">Vyprávěl jsem otci o&nbsp;mramorové soše, co&nbsp;stojí na&nbsp;schodišti v&nbsp;domě mého hostitele, a&nbsp;pokusil jsem se&nbsp;mu&nbsp;to&nbsp;umělecké dílo popsat. Díval se&nbsp;na&nbsp;mne velmi pozorně, ba&nbsp;chvílemi se&nbsp;mi&nbsp;zdálo, jako kdyby se&nbsp;na&nbsp;mne díval až&nbsp;poněkud zkoprněle. Vyptával se&nbsp;na&nbsp;leccos a&nbsp;přiměl mě, abych zas a&nbsp;zas mluvil o&nbsp;té soše. Zřejmě ho&nbsp;to&nbsp;výrazně zaujalo. Vyprávěl jsem mu&nbsp;pak i&nbsp;o&nbsp;postavě na&nbsp;kašně ve&nbsp;Hvězdném dvoře, srovnával ji&nbsp;s&nbsp;postavou na&nbsp;schodišti v&nbsp;Růžovém domě, snažil jsem se&nbsp;vyzvednout rozdíly a&nbsp;snažil jsem se&nbsp;co&nbsp;nejvíc nadržovat postavě na&nbsp;schodišti, i&nbsp;když ta&nbsp;spadá do&nbsp;dob starších a&nbsp;tu druhou zhotovili asi tak teprve v&nbsp;minulém století a&nbsp;ačkoliv tahle je&nbsp;z&nbsp;mramoru téměř oslnivě čirého, ta&nbsp;první pak z&nbsp;mramoru, na&nbsp;němž už&nbsp;je&nbsp;vidět vysoký věk. I&nbsp;tady se&nbsp;ptal ještě na&nbsp;srovnatelné prvky a&nbsp;viděl jsem, že&nbsp;ho&nbsp;ta&nbsp;věc chytila a&nbsp;že má&nbsp;na&nbsp;ni&nbsp;svůj názor. Vyprávěl jsem mu&nbsp;poté i&nbsp;o&nbsp;olejích svého hostitele, vyjmenoval jsem mu&nbsp;mistry, jejichž díla vlastní, a&nbsp;snažil jsem se&nbsp;popsat mu&nbsp;obrazy, jimiž jsem se&nbsp;nejvíce zaobíral. I&nbsp;v&nbsp;tomto ohledu mi&nbsp;položil nejednu otázku a&nbsp;přiměl mě, abych o&nbsp;se té&nbsp;věci šířil více, než jsem měl původně v&nbsp;úmyslu.</span></p>
          <p class="chunk" data-nb-ref-number="6" data-nb-words="265" data-nb-chars="1577"><span class="idea" data-nb-ref-number="6" id="idea6" data-nb-words="265" data-nb-chars="1577">Druhého dne po&nbsp;mém příjezdu, kdy jsme zase debatovali o&nbsp;těch věcech, vzal mě&nbsp;za&nbsp;ruku a&nbsp;odvedl mě&nbsp;do&nbsp;svého obrazového pokoje. Úmyslně jsem od&nbsp;svého příjezdu do&nbsp;pokoje doposud nezašel a&nbsp;schoval si&nbsp;tu&nbsp;návštěvu na&nbsp;klidnější dobu. Strávil jsem ty&nbsp;dva dny v&nbsp;rozhovorech s&nbsp;rodiči, zčásti jsem je&nbsp;využil i&nbsp;na to, abych jim a&nbsp;sestře odevzdal věci, které jsem jim přivezl. Byly mezi nimi i&nbsp;předměty z&nbsp;mramoru, které zhotovili v&nbsp;Červené Slatině. Zbytek doby vyplnilo vybalování, ukládání a&nbsp;několik návštěv na&nbsp;uvítanou. Když jsme vešli do&nbsp;pokoje a&nbsp;pokročili doprostřed, pustil mi&nbsp;ruku, neříkal však nic. Obrazy, které se&nbsp;tu&nbsp;vyskytovaly a&nbsp;kterých nebylo mnoho, bylo jich daleko méně než u&nbsp;mého hostitele, ba&nbsp;i&nbsp;než ve&nbsp;Hvězdném dvoře, připadaly mi&nbsp;mimořádně krásné, jako zcela dokonalá, naprosto souladná mistrovská díla, jaká, pokud jsem mohl dát na&nbsp;první dojem, u&nbsp;mého hostitele se&nbsp;v&nbsp;takové stejně svrchované a&nbsp;souvislé kráse nevyskytovala. Jak jsem brzy postřehl, nebyl mezi nimi jediný obraz z&nbsp;novější anebo nejnovější doby, vesměs patřily do&nbsp;doby starší, přinejmenším, jak jsem se&nbsp;domníval, že&nbsp;jsem vypozoroval, do&nbsp;šestnáctého století. Do&nbsp;duše se&nbsp;mi&nbsp;vkradl jakýsi zvláštní hluboký cit. Tohle je&nbsp;velkou a&nbsp;těžko popsatelnou otcovou láskou. Tyhle drahocenné věci vlastnil, na&nbsp;nich visel svým srdcem, jeho syn chodil kolem nich a&nbsp;nevšímal si&nbsp;jich, a&nbsp;otec přesto neodňal synovi ani díleček své náklonnosti, obětoval se&nbsp;mu, obětoval mu&nbsp;téměř svůj život, staral se&nbsp;o&nbsp;něj a&nbsp;nepokoušel se&nbsp;mu&nbsp;ani dokazovat, jak krásné ty&nbsp;věci jsou. Dozvídal jsem se, jak velice šetrně se&nbsp;i&nbsp;tady se&nbsp;mnou zacházelo.</span></p>
          <p class="chunk" data-nb-ref-number="7" data-nb-words="8" data-nb-chars="51"><span class="idea" data-nb-ref-number="7" id="idea7" data-nb-words="8" data-nb-chars="51">„To jsou ale nádherné obrazy,“ vyhrkl jsem pohnutě.</span></p>
          <p class="chunk" data-nb-ref-number="8" data-nb-words="12" data-nb-chars="77"><span class="idea" data-nb-ref-number="8" id="idea8" data-nb-words="12" data-nb-chars="77">„Myslím, že&nbsp;nejsou tak úplně bezvýznamné,“ opáčil a&nbsp;hlas měl sevřený dojetím.</span></p>
          <p class="chunk" data-nb-ref-number="9" data-nb-words="39" data-nb-chars="226"><span class="idea" data-nb-ref-number="9" id="idea9" data-nb-words="39" data-nb-chars="226">Pak jsme k&nbsp;nim přikročili blíž a&nbsp;prohlíželi jsme si&nbsp;je. Byly to&nbsp;opravdu samé staré olejomalby, žádná z&nbsp;nich nějakých zvlášť velkých rozměrů, žádná titěrná tak, že&nbsp;by&nbsp;to&nbsp;bylo umění nepříznivé. Podotkl jsem, že&nbsp;nemá nové obrazy.</span></p>
          <p class="chunk" data-nb-ref-number="10" data-nb-words="521" data-nb-chars="3137"><span class="idea" data-nb-ref-number="10" id="idea10" data-nb-words="521" data-nb-chars="3137">„Tak to&nbsp;prostě přišlo,“ řekl, „některé věci tady jsem zdědil už&nbsp;po&nbsp;tvém dědečkovi, který byl také velkým přítelem podobných věcí, a&nbsp;ostatní jsem získal náhodně. Středověké umění stojí výš než nové. Vyskytuje se&nbsp;v&nbsp;něm větší hojnost krásných děl než v&nbsp;novém, je&nbsp;proto snazší získat bezvadný starý obraz než obraz nový. Kdo má&nbsp;rád obrazy z&nbsp;našich dob, takové, jaké si&nbsp;co&nbsp;do&nbsp;krásy nezasluhují výtky, nevydá ke&nbsp;koupi, nedají se&nbsp;proto nějak lehko sehnat. Obrazy, jež mají původ u&nbsp;začátečníků anebo u&nbsp;takových, kteří jsou v&nbsp;umění slabí, jsou ke&nbsp;koupi snadno a&nbsp;na nejednom místě dílem od&nbsp;umělců, dílem od&nbsp;obchodníků, tak jako tomu asi bylo i&nbsp;v&nbsp;dřívějších dobách. K&nbsp;takovým jsem náklonnost nikdy nepocítil, proto se&nbsp;stalo, že&nbsp;mám samé staré obrazy. Tehdy působilo zdatné a&nbsp;mocné pokolení umělců. Pak nastala doba neduživá a&nbsp;zvrhlá. Měla za&nbsp;to, že&nbsp;si&nbsp;bude počínat lépe, když bude postavy zobrazovat bohatší i&nbsp;mlhavější, když bude náruživější co&nbsp;do&nbsp;barev a&nbsp;ne tak hluboká co&nbsp;do&nbsp;stínů. Postupně se&nbsp;naučila všechno staré znevažovat, proto je&nbsp;nechala chátrat, ba&nbsp;drsnost, která přišla spolu s&nbsp;neznalostí, leccos zničila, zejména když propukaly doby divoké a&nbsp;zmatené. Pak zase všichni obrátili a&nbsp;obecněji si&nbsp;vážili znovu všeho starého&nbsp;– nikdy se&nbsp;neznevažovalo ze&nbsp;všech stran.&nbsp;– Dokonce se&nbsp;je&nbsp;leckdo snažil napodobovat, nejen v&nbsp;malířství, ale i, a&nbsp;to ještě více, v&nbsp;architektuře; ale nikdo nedokázal dosáhnout vzorů ani v&nbsp;základních prvcích, ani v&nbsp;provedení, jakkoli snad jednotlivosti byly dobré a&nbsp;věrné. Leccos se&nbsp;zvolna lepšilo, to&nbsp;se&nbsp;projevovalo příznaky toho, že&nbsp;si&nbsp;lidé zase už&nbsp;cenili staré stavby&nbsp;– sám ještě pamatuji dobu, kdy lidé zcestovalí a&nbsp;spisovatelé, kterých si&nbsp;leckdo vážil jako znalých a&nbsp;oprávněných pronášet takové a&nbsp;onaké výroky, prohlašovali, že&nbsp;gotický sloh je&nbsp;barbarský a&nbsp;zastaralý&nbsp;–, že&nbsp;se&nbsp;vyrukovávalo se&nbsp;starými obrazy, ba&nbsp;sbíral se&nbsp;starý nábytek a&nbsp;zařízení a&nbsp;do střihu oděvů se&nbsp;zčásti zaváděly staré tvary a&nbsp;styl. Kéž by&nbsp;se&nbsp;pokračovalo dál na&nbsp;téhle cestě k&nbsp;lepšímu a&nbsp;nedělala se&nbsp;pouze znovu móda ze&nbsp;všeho starého, protože ta&nbsp;neví, co&nbsp;je&nbsp;duch, ta&nbsp;pouze miluje změnu. Ještě to&nbsp;možná zažiješ, pokud znovu nastane nějaký ten vrchol; vzepětí k&nbsp;vrcholu a&nbsp;pokles z&nbsp;vrcholu někam hodně dolů tu&nbsp;totiž byly vždycky. Jestli poznávání starověku, nejenom toho našeho, ale i&nbsp;starověku ještě krásnějšího, helénského, tak jak se&nbsp;zjevně dnes artikuluje, potrvá a&nbsp;neumdlí, dospějeme až&nbsp;tak daleko, že&nbsp;budeme s&nbsp;to vymýšlet vlastní díla, v&nbsp;nichž se&nbsp;bude vyskytovat vážná Múza sličnosti, ne&nbsp;vášeň anebo úmysl anebo vnější půvab anebo pouhá neuvážená prudkost, díla, jež nejsou napodobeninami anebo v&nbsp;nichž se&nbsp;vyjadřuje starší sloh. Pokud dospějeme tak daleko, pak snad staneme i&nbsp;společensky na&nbsp;stejném stupni, takže nebudou navenek mocné pouze části našeho národa, nýbrž národ celý, a&nbsp;ten pak svým životem bude poklidně, leč zdatně působit na&nbsp;život jiných národů. Vždycky si&nbsp;myslím, že&nbsp;jsou šťastní ti, kdo slyší zpívat skřivany tohohle jara; ale ti&nbsp;nebudou onen stav vnímat tak jako ten, kdo viděl druhé, tak jako nevinný člověk nevnímá svou nevinu, člověk spravedlivý si&nbsp;nijak vysoko necení své spravedlivosti a&nbsp;zkažená doba nezná svou zkaženost.“</span></p>
          <p class="chunk" data-nb-ref-number="11" data-nb-words="47" data-nb-chars="283"><span class="idea" data-nb-ref-number="11" id="idea11" data-nb-words="47" data-nb-chars="283">Pomyslel jsem, když otec takhle promlouval, na&nbsp;svého hostitele, protože ten má&nbsp;podobné pocity a&nbsp;vyslovuje se&nbsp;podobně. Ale on&nbsp;to&nbsp;není žádný div, že&nbsp;lidé, kteří usilují o&nbsp;podobné věci, mají tedy i&nbsp;podobného ducha, připadají na&nbsp;podobné myšlenky, zvláště když se&nbsp;příliš neliší ani věkem.</span></p>
          <p class="chunk" data-nb-ref-number="12" data-nb-words="6" data-nb-chars="39"><span class="idea" data-nb-ref-number="12" id="idea12" data-nb-words="6" data-nb-chars="39">Teď jsme si&nbsp;prohlíželi jednotlivá díla.</span></p>
          <p class="chunk" data-nb-ref-number="13" data-nb-words="297" data-nb-chars="1866"><span class="idea" data-nb-ref-number="13" id="idea13" data-nb-words="297" data-nb-chars="1866">Otec měl obrazy Tizianovy, Guida Reniho, Paula Veronesa, Anni­bala Carraciho, Dominichinovy, Salvatora Rosy, Nikolause Poussi­na, Clauda Lorraina, Albrechta Dürera, obou Holbeinů, Lucase Cranacha, Van Dyckovy, Rembrandtovy, Ostadovy, Potterovy, Van den Neerovy, Wouvermanovy a&nbsp;Jakoba Ruisdaela. Chodili jsme od&nbsp;jednoho ke&nbsp;druhému, každý si&nbsp;prohlédli, leckterý obraz jsme si&nbsp;postavili na&nbsp;stojan a&nbsp;o&nbsp;každém debatovali. Srdce mi&nbsp;překypovalo radostí. Teď mi&nbsp;připadalo čím dál zřejmější to, co&nbsp;jsem se&nbsp;při prvním pohledu než domníval, že&nbsp;obrazy v&nbsp;otcově pokoji s&nbsp;olejomalbami jsou všechny znamenité a&nbsp;že krom toho co&nbsp;do&nbsp;hodnoty navzájem tak ladí, až&nbsp;celek působí dojmem čehosi mimořádného. Už&nbsp;jsem nabyl soudnosti takové, až&nbsp;jsem si&nbsp;myslel, že&nbsp;se&nbsp;už&nbsp;ani nemohu ocitnout příliš na&nbsp;scestí. Vyslovil jsem se&nbsp;před otcem v&nbsp;tomto smyslu a&nbsp;on mě&nbsp;skutečně ujistil, že&nbsp;podle svého mínění nejen vlastní pouze dobré mistry, ale že&nbsp;i&nbsp;podle své zkušenosti, které nabyl za&nbsp;dlouhá léta v&nbsp;nejedné obrazové sbírce a&nbsp;četbou nejednoho díla o&nbsp;umění, i&nbsp;jejich lepší práce. Věnoval jsem se&nbsp;obrazům s&nbsp;náruživostí větší a&nbsp;větší a&nbsp;od leckterého jsem se&nbsp;nedokázal odtrhnout. Hlavička mladého děvčátka, kterou jsem si&nbsp;vybral za&nbsp;model k&nbsp;jedné kresbě, pocházela od&nbsp;Hanse Holbeina mladšího. Byla tak něžná, tak milá, že&nbsp;teď už&nbsp;zase na&nbsp;mne účinkovala kouzlem, jakým dojista účinkovala už&nbsp;tehdy; jinak totiž bych si&nbsp;ji&nbsp;nevybral za&nbsp;předlohu. Jen stěží se&nbsp;tu&nbsp;dalo odkrýt, čím vlastně to&nbsp;tehdy umělec tak působil. Tak prosté, tak přirozené zbarvení, téměř žádná zářivost a&nbsp;výraznost barev, tak málo svítivé, nevinné linie, a&nbsp;přesto taková líbeznost, ryzost, skromnost, že&nbsp;člověk nemohl od&nbsp;obrazu odejít. Plavé vlasy, které z&nbsp;čela táhle spadaly dozadu, téměř ani nebyly upravené, a&nbsp;přesto snad ani neexistovalo nic krásnějšího než tyhle plavé kadeře. Otec dvakrát dovolil, abych si&nbsp;obraz postavil na&nbsp;stojan.</span></p>
          <p class="chunk" data-nb-ref-number="14" data-nb-words="35" data-nb-chars="203"><span class="idea" data-nb-ref-number="14" id="idea14" data-nb-words="35" data-nb-chars="203">Když jsme skončili s&nbsp;prohlížením obrazů, otec z&nbsp;jedné skříně ve&nbsp;starožitném pokoji vytáhl plochou zásuvku, postavil ji&nbsp;na&nbsp;stůl poblíž okna a&nbsp;vybídl mě, abych přišel blíž a&nbsp;podíval se&nbsp;na&nbsp;jeho ryté kameny.</span></p>
          <p class="chunk" data-nb-ref-number="15" data-nb-words="3" data-nb-chars="15"><span class="idea" data-nb-ref-number="15" id="idea15" data-nb-words="3" data-nb-chars="15">Udělal jsem to.</span></p>
          <p class="chunk" data-nb-ref-number="16" data-nb-words="27" data-nb-chars="153"><span class="idea" data-nb-ref-number="16" id="idea16" data-nb-words="27" data-nb-chars="153">Tady byl můj podiv téměř ještě větší než u&nbsp;obrazů. Na&nbsp;kamenech jsem znovu nacházel postavy jako tu&nbsp;jednu, která stojí na&nbsp;schodišti v&nbsp;domě mého hostitele.</span></p>
          <p class="chunk" data-nb-ref-number="17" data-nb-words="7" data-nb-chars="40"><span class="idea" data-nb-ref-number="17" id="idea17" data-nb-words="7" data-nb-chars="40">„To jsou samé antické tvary,“ řekl otec.</span></p>
          <p class="chunk" data-nb-ref-number="18" data-nb-words="311" data-nb-chars="1885"><span class="idea" data-nb-ref-number="18" id="idea18" data-nb-words="311" data-nb-chars="1885">Byly to&nbsp;různé kameny různé hodnoty a&nbsp;různé velikosti. Draho­kamy, které podle našeho dnešního chápání vzhledem k&nbsp;surovině mají velikou cenu, jako safíry, rubíny, ty&nbsp;mezi nimi nebyly; zato však kameny ne&nbsp;tak cenné, které se&nbsp;mohou nosit jako šperk, a&nbsp;které, jak se&nbsp;mi&nbsp;dnes zřetelně vybavilo, matka i&nbsp;tu a&nbsp;tam nosívala. Byl tu&nbsp;onyx, na&nbsp;němž byla obvyklým způsobem jako basreliéf vyryta skupinka postav. Jakýsi muž seděl ve&nbsp;starobylém křesle. Neměl na&nbsp;sobě příliš šatů. Paže mu&nbsp;spočívaly velmi prostě na&nbsp;boku, a&nbsp;jemnou tvář měl poněkud zvednutou. Byl to&nbsp;muž ještě velice mladý. Stranou stály ženy, dívky, jinoši, nebyli tak vypracováni a&nbsp;nevystupovali z&nbsp;plochy tolik, jakási bohyně nad hlavou sedícího muže držela věnec. Otec řekl, že&nbsp;tohle je&nbsp;jeho nejlepší i&nbsp;největší kámen a&nbsp;ten sedící muž by&nbsp;mohl být Augustus. Alespoň jeho poloprofil, tak jak na&nbsp;kameni je, ladí s&nbsp;Augustovými poloprofily, které jsou vidět na&nbsp;dobře zachovaných mincích s&nbsp;tímhle člověkem. Postava, utváření, postoj toho člověka, postavy dívek, žen a&nbsp;jinochů, jejich odění, to, jak klidně a&nbsp;prostě stojí, zřetelné a&nbsp;přirozené provedení drobných částí údů a&nbsp;rouch na&nbsp;mne zase zapůsobily tak vážným, hlubokým, neznámým, čárům podobným dojmem, jaký ve&nbsp;mně kdysi vyvolala postava na&nbsp;schodišti v&nbsp;domě mého hostitele, k&nbsp;níž jsem v&nbsp;minulém létě za&nbsp;bouřky vystoupal. Na&nbsp;jiných kamenech byli muži v&nbsp;přilbicích, buď krásné mladé tváře, anebo staré s&nbsp;úctyhodnými vousy. Muži ve&nbsp;středních letech se&nbsp;tu&nbsp;nevyskytovali. Na&nbsp;některých kamenech bylo zahlédnout i&nbsp;ženské hlavy. Na&nbsp;několika se&nbsp;skvěly celé postavy, Hermes s&nbsp;křídly na&nbsp;nohou, kráčející jinoch nebo takový, co&nbsp;napřahuje paži, aby hodil kamenem. Ty&nbsp;postavy byly tak přesné a&nbsp;výstižné, že&nbsp;snesly i&nbsp;zvětšovací sklo. Kameny s&nbsp;něčím jiným než s&nbsp;lidskými postavami otec vůbec neměl. Vzpomínám si, že&nbsp;jsem kdesi&nbsp;– kde to&nbsp;bylo, už&nbsp;jsem si&nbsp;nevzpomínal&nbsp;– viděl na&nbsp;kamenech vyryté brouky.</span></p>
          <p class="chunk" data-nb-ref-number="19" data-nb-words="112" data-nb-chars="662"><span class="idea" data-nb-ref-number="19" id="idea19" data-nb-words="112" data-nb-chars="662">„Dal jsem přednost kamenům s&nbsp;lidskými postavami,“ řekl otec, když jsem v&nbsp;tomto ohledu cosi podotkl, „protože mi&nbsp;připadaly jako to, co&nbsp;se&nbsp;k&nbsp;člověku vztahuje nejspíše. Nejsem dost bohatý, abych si&nbsp;mohl založit sbírku rytých kamenů nevím jak velikou, v&nbsp;níž by&nbsp;byly všechny druhy, pokud by&nbsp;měl člověk vůbec možnost zakoupit je, a&nbsp;jelikož jsem něco takového udělat nemohl, omezil jsem se&nbsp;pouze na&nbsp;lidské postavy a&nbsp;mezi nimi pak na&nbsp;takové, které jsem mohl zakoupit a&nbsp;nemělo to&nbsp;vliv na&nbsp;chod domácnosti; existují totiž v&nbsp;tomhle oboru umělecká díla, na&nbsp;jaká se&nbsp;spotřebuje celé jmění, z&nbsp;jehož důchodu by&nbsp;mohla žít leckterá malá rodina, pokud není nějak povážlivě náročná.“</span></p>
          <p class="chunk" data-nb-ref-number="20" data-nb-words="750" data-nb-chars="4547"><span class="idea" data-nb-ref-number="20" id="idea20" data-nb-words="750" data-nb-chars="4547">Muži v&nbsp;přilbicích měli na&nbsp;hlavách onu pokrývku po&nbsp;obvyklém způsobu, tak jak se&nbsp;vidí na&nbsp;starých mincích a&nbsp;jak jsem je&nbsp;už&nbsp;vídal na&nbsp;vyobrazeních uměleckých děl v&nbsp;podobě basreliéfů, které se&nbsp;objevovaly na&nbsp;řeckých anebo římských stavbách. Prostý způsob, jak nosili přilbice, ať&nbsp;byly jakkoli drahocenným dílem, ten jsem na&nbsp;vyobrazeních z&nbsp;dob pozdějších, zejména ze&nbsp;středověku, už&nbsp;nenašel. Rysy tváří vyjevovaly cosi cizího, co&nbsp;se&nbsp;nyní už&nbsp;nevyskytuje a&nbsp;ukazuje spíše na&nbsp;doby odlehlé. Rysy byly většinou prosté, ba&nbsp;dokonce často až&nbsp;nepochopitelně prosté, a&nbsp;přesto byly krásné, krásnější a&nbsp;lidsky výstižnější&nbsp;– tak mi&nbsp;to&nbsp;alespoň připadalo&nbsp;–, než jak se&nbsp;vyskytují nyní. Čela, nosy, rty byly přísnější, méně vyumělkované, a&nbsp;jako kdyby byly blíže původnosti lidské postavy. Bývalo tomu tak i&nbsp;u&nbsp;vyobrazení starců, a&nbsp;dokonce tam, kde se&nbsp;člověk mohl domnívat, že&nbsp;vyobrazená hlava je&nbsp;podobiznou člověka, který skutečně žil. Takové ztvárnění nemohlo být z&nbsp;umělcovy inspirace, ježto kameny měly původ v&nbsp;různých dobách a&nbsp;u&nbsp;různých mistrů; dojista tedy jejich autorství bylo v&nbsp;minulosti. Hlavy žen byly rovněž krásné, často až&nbsp;překvapivě krásné; měly však v&nbsp;sobě i&nbsp;cosi osobitého, co&nbsp;se&nbsp;vzdalovalo našim navyklým představám, ať&nbsp;už&nbsp;ve&nbsp;způsobu, jakým si&nbsp;vyčesávaly vlasy a&nbsp;jak je&nbsp;nosily, jak se&nbsp;jevila čela a&nbsp;nosy, anebo na&nbsp;šíji, na&nbsp;hrdle, na&nbsp;začátku ňader anebo na&nbsp;pažích, pokud tyto části těla byly ještě na&nbsp;obraze, anebo na&nbsp;celku pro nás kdesi v&nbsp;dáli. Obecně však tyhle hlavy byly výraznější a&nbsp;připomínaly spíše muže než naše dnešní ženy. Vypadaly tím půvabněji a&nbsp;úctyhodněji. Provedení těchhle podobizen působilo tak čistě, tak vyspěle a&nbsp;tak logicky, že&nbsp;člověk nikde, ani v&nbsp;nejmenším, neupadal do&nbsp;pokušení myslet si, že&nbsp;cosi chybí, ba&nbsp;že&nbsp;člověk naopak na&nbsp;tyhle výtvory pohlížel jako na&nbsp;přírodní nezbytnosti a&nbsp;že člověku, vzpomněl-li si&nbsp;na&nbsp;díla pozdější, připadala jako nějaké dětské začátečnictví a&nbsp;pokusy. Umělci tedy se&nbsp;vyznačovali velkorysým a&nbsp;prostým pojímáním krásy, čerpali je&nbsp;z&nbsp;krásy svého okolí a&nbsp;tuhle krásu okolí zase zkrášlovali svým pojímáním krásy. Jakkoliv se&nbsp;mi&nbsp;líbily otcovy obrazy, jakkoliv se&nbsp;mi&nbsp;kdysi zalíbily obrazy mého hostitele, tak jako mě&nbsp;ta&nbsp;mramorová postava mého hostitele uváděla do&nbsp;vážnějšího a&nbsp;povznesenějšího rozpoložení než jeho obrazy, rovněž otcovy ryté kameny mě&nbsp;uváděly do&nbsp;rozpoložení vážnějšího a&nbsp;povznesenějšího než jeho obrazy. Určitě to&nbsp;vycítil. Když jsme si&nbsp;prohlíželi kameny, když jsem se&nbsp;do&nbsp;nich pohroužil a&nbsp;leckterý vzal i&nbsp;několikrát do&nbsp;ruky, řekl po&nbsp;chvíli: „To, co&nbsp;v&nbsp;sochařství vytvořili Řekové, to&nbsp;je&nbsp;to&nbsp;nejkrásnější, co&nbsp;na&nbsp;světě je, nic se&nbsp;jim v&nbsp;jiných druzích umění a&nbsp;v&nbsp;pozdějších dobách co&nbsp;do&nbsp;prostoty, velikosti a&nbsp;výstižnosti nemůže rovnat, leda snad v&nbsp;hudbě, tam vskutku máme jednotlivé věty a&nbsp;možná i&nbsp;celá díla, která se&nbsp;třeba mohou měřit s&nbsp;antickou jednoduchostí a&nbsp;velikostí. Ta&nbsp;však vytvořili lidé, jejichž způsob života byl také prostý a&nbsp;antický, chtěl bych tu&nbsp;uvést jen Bacha, Händela, Haydna, Mozarta. Je&nbsp;velká škoda, že&nbsp;se&nbsp;z&nbsp;řeckého malířství nezachovalo nic než části toho, co&nbsp;v&nbsp;tomto umění se&nbsp;vždycky považovalo za&nbsp;jakési podřadné odvětví, části nástěnného malířství a&nbsp;ozdob na&nbsp;budovách. Ježto řecké umění literární je&nbsp;tím nejvyšším, co&nbsp;v&nbsp;téhle oblasti umění existuje, ježto řecká architektura je&nbsp;vzorem jednoduché krásy zejména pro utváření země, ježto řečtí dějepisci a&nbsp;řečníci nemají téměř sobě rovna, lze se&nbsp;domnívat, že&nbsp;řecké malířství dojista nebylo jiné než ony. Ve&nbsp;spisech, jež dospěly až&nbsp;do&nbsp;našich dnů, mluví o&nbsp;svých stavbách, o&nbsp;své filozofii, o&nbsp;svém dějepisectví, o&nbsp;své literatuře a&nbsp;svém sochařství s&nbsp;úctou nemenší než o&nbsp;svém malířství, ba&nbsp;nezřídka se&nbsp;zdá, jako kdyby těmhle uměleckým odvětvím dávali přednost, že&nbsp;tedy dojista byla navýsost významná; protože nedá se&nbsp;předpokládat, že&nbsp;spisovatelé, kteří jsou přece koneckonců výrazem své doby a&nbsp;svého národa, i&nbsp;když výrazem povzneseným, měli snad tak jemné znalosti a&nbsp;tak jemný cit i&nbsp;v&nbsp;ostatních oborech umění, a&nbsp;vůči vadám v&nbsp;malířství by&nbsp;bývali slepí. Nejspíše bychom se&nbsp;u&nbsp;jejich malířství těšili jeho strohostí a&nbsp;dovršeností a&nbsp;obdivovali bychom je, tak jako je&nbsp;tomu s&nbsp;jejich pomníky. Jestli se&nbsp;u&nbsp;nich můžeme něčemu přiučit pro malířství naše, to&nbsp;nevím, stejně tak jako nevím, čemu všemu jsme se&nbsp;to&nbsp;přiučili na&nbsp;jejich sochařství. Tyhle kameny jsou mou radostí už&nbsp;drahně let. Začasté ve&nbsp;chvílích chmur, kdy starosti a&nbsp;strasti obíraly život o&nbsp;jeho vůni a&nbsp;jako kdyby mi&nbsp;jej vyprahlý předestíraly před očima, vypravil jsem se&nbsp;k&nbsp;téhle sbírce, díval jsem se&nbsp;na&nbsp;tyhle postavy, přenesl jsem se&nbsp;do&nbsp;jiného času a&nbsp;do jiného světa a&nbsp;byl ze&nbsp;mě&nbsp;jiný člověk.“</span></p>
          <p class="chunk" data-nb-ref-number="21" data-nb-words="151" data-nb-chars="870"><span class="idea" data-nb-ref-number="21" id="idea21" data-nb-words="151" data-nb-chars="870">Podíval jsem se&nbsp;na&nbsp;otce. Jestliže jsem už&nbsp;dříve měl často příležitost vážit si&nbsp;ho&nbsp;a&nbsp;přicházel na&nbsp;to, že&nbsp;oplývá vlastnostmi významnějšími, než jsem kdy tušil, nebyl jsem nikdy s&nbsp;to soudit o&nbsp;něm tak, jak jsem o&nbsp;něm soudil nyní. Ježto byl nucen věnovat se&nbsp;činnosti nadmíru jednotvárné anebo se&nbsp;takové činnosti možná věnoval sám od&nbsp;sebe a&nbsp;dobrovolně&nbsp;– protože se&nbsp;jí&nbsp;oddával tak řádně, s&nbsp;takovou poctivostí, s&nbsp;takovou vytrvalostí a&nbsp;oddaností, až&nbsp;člověk volky nevolky žasl –, on, který zcela nenápadně dostával svým občanským povinnostem a&nbsp;o&nbsp;němž se&nbsp;asi mnozí domnívali, že&nbsp;má&nbsp;ve&nbsp;svém domě různé hříčky v&nbsp;podobě starého nábytku a&nbsp;zařízení, obrazů a&nbsp;knih, možná kolem sebe vyhloubil kruh hlubší a&nbsp;osamělejší, než jsem ještě teď byl schopen rozpoznat, a&nbsp;hloubil ten kruh neokázale dál. Cítil jsem vůči němu úctu a&nbsp;zeptal se&nbsp;ho, jestli spisovatele, o&nbsp;nichž mluví, četl v&nbsp;řečtině.</span></p>
          <p class="chunk" data-nb-ref-number="22" data-nb-words="141" data-nb-chars="823"><span class="idea" data-nb-ref-number="22" id="idea22" data-nb-words="141" data-nb-chars="823">„Jak bych je&nbsp;asi mohl tehdy i&nbsp;ještě teď číst jinak, mám-li je&nbsp;mít rád,“ odpověděl mi, „dávný předkřesťanský svět oplývá natolik jinými představami než svět náš, stěhování národů vyrylo takový zářez do&nbsp;dějin, že&nbsp;díla národů, které tu&nbsp;byly předtím, nedají se&nbsp;zhola překládat, protože naše jazyky svým tělem ani svým duchem se&nbsp;starými představami nijak neladí. Kdo čte v&nbsp;jejich jazyce, kdo se&nbsp;zabývá jejich literaturou a&nbsp;jejich dějinami, postupně se&nbsp;mění v&nbsp;jednoho z&nbsp;nich a&nbsp;naučí se&nbsp;posuzovat jejich způsob života, což se&nbsp;jinak už&nbsp;nedokáže. V&nbsp;našich školách se&nbsp;přece učíme latinu a&nbsp;řečtinu, a&nbsp;pokud člověk, když vyjde ze&nbsp;školy, ještě trochu přidá a&nbsp;pilně si&nbsp;čte ve&nbsp;starých spisech, všechno jde pak bez námahy a&nbsp;daří se&nbsp;snadněji, než když se&nbsp;člověk učí třeba francouzsky, italsky anebo anglicky, jak to&nbsp;dnes dělá většina lidí.“</span></p>
          <p class="chunk" data-nb-ref-number="23" data-nb-words="9" data-nb-chars="44"><span class="idea" data-nb-ref-number="23" id="idea23" data-nb-words="9" data-nb-chars="44">„Ty ses ale učil i&nbsp;tyhle jazyky,“ řekl jsem.</span></p>
          <p class="chunk" data-nb-ref-number="24" data-nb-words="15" data-nb-chars="73"><span class="idea" data-nb-ref-number="24" id="idea24" data-nb-words="15" data-nb-chars="73">„Tak jako se&nbsp;je&nbsp;učí i&nbsp;jiní,“ odpověděl mi, „a jak to&nbsp;vyžadoval můj stav.“</span></p>
          <p class="chunk" data-nb-ref-number="25" data-nb-words="40" data-nb-chars="246"><span class="idea" data-nb-ref-number="25" id="idea25" data-nb-words="40" data-nb-chars="246">„Já jsem dodnes nevěděl, žes četl knihy ve&nbsp;starých jazycích,“ řekl jsem, „a navrch ani to, že&nbsp;se&nbsp;hluboce zabýváš literaturou, historií a&nbsp;filozofií národů, jejichž spisy čteš. Ty&nbsp;víš, že&nbsp;jsme se&nbsp;nikdy neopovažovali prohlížet si&nbsp;knihy, které čteš.“</span></p>
          <p class="chunk" data-nb-ref-number="26" data-nb-words="24" data-nb-chars="136"><span class="idea" data-nb-ref-number="26" id="idea26" data-nb-words="24" data-nb-chars="136">„Nebyl nikdy důvod, abych ti&nbsp;vykládal, co&nbsp;čtu,“ odpověděl otec, „myslel jsem si, to&nbsp;že&nbsp;se&nbsp;všechno časem poddá. Tvá matka to&nbsp;asi věděla.“</span></p>
          <p class="chunk" data-nb-ref-number="27" data-nb-words="239" data-nb-chars="1375"><span class="idea" data-nb-ref-number="27" id="idea27" data-nb-words="239" data-nb-chars="1375">Úcta vůči otci, který byl víc, než syn vůbec tušil, a&nbsp;nijak se&nbsp;tím nechvástal, a&nbsp;který trpělivě čekal, jestli se&nbsp;syn také dá&nbsp;jeho cestou, nebyla jediným plodem toho dne. Byl jsem si&nbsp;velice dobře vědom, že&nbsp;otec si&nbsp;i&nbsp;mne více váží a&nbsp;má radost, že&nbsp;syn je&nbsp;mu&nbsp;teď blíž a&nbsp;blíž i&nbsp;v&nbsp;záležitostech umění. Že&nbsp;se&nbsp;v&nbsp;některých vědeckých otázkách naše názory setkávají, to&nbsp;jsem věděl, ježto jsme v&nbsp;poslední době nejednou mluvili o&nbsp;historických, o&nbsp;literárních i&nbsp;o&nbsp;některých dalších záležitostech, vůbec jsem však nevěděl, jak daleko a&nbsp;jakými cestami otec k&nbsp;těmhle věcem dospěl. Dnes se&nbsp;mi&nbsp;dostalo hlubšího pohledu a&nbsp;ani jsem vůbec nevěděl, jaké má&nbsp;otec z&nbsp;dřívějších let za&nbsp;sebou uspořádané vzdělání ve&nbsp;vědě a&nbsp;jestli se&nbsp;třeba právě z&nbsp;tohoto jeho vzdělání ve&nbsp;vědě nedá odvozovat, že&nbsp;mě&nbsp;nechal jít právě tou cestou, jaká i&nbsp;mně občas připadala troufalá. Teď jsem si&nbsp;musel dvojnásob přát, aby se&nbsp;otec někdy sešel s&nbsp;mým hostitelem a&nbsp;promluvil si&nbsp;s&nbsp;ním o&nbsp;podobných záležitostech, o&nbsp;jakých mluvil dneska se&nbsp;mnou. Já&nbsp;přece nebyl schopen zajít sdostatek do&nbsp;hloubky a&nbsp;ani jsem nevěděl, nakolik má&nbsp;pravdu ve&nbsp;svých úsudcích o&nbsp;starořeckém sochařství, literárním umění, malířství a&nbsp;o&nbsp;novější hudbě. Otec ovšem dál pracoval zcela poklidně o&nbsp;svém povolání, byl zcela pohroužen do&nbsp;všech podrobností a&nbsp;bedlivě se&nbsp;staral, aby pravidelně běželo, bylo tedy těžko očekávat, že&nbsp;by&nbsp;se&nbsp;snad rozhodl někam odcestovat.</span></p>
          <p class="chunk" data-nb-ref-number="28" data-nb-words="48" data-nb-chars="272"><span class="idea" data-nb-ref-number="28" id="idea28" data-nb-words="48" data-nb-chars="272">Ke&nbsp;konci naší debaty přišla i&nbsp;matka a&nbsp;Klotylda. Matčina tvář se&nbsp;navýsost rozzářila, když nás uviděla, jak postáváme u&nbsp;kamenů, když viděla, že&nbsp;mi&nbsp;je&nbsp;otec předvádí a&nbsp;vysvětluje, a&nbsp;když také rozpoznala, že&nbsp;otec má&nbsp;v&nbsp;duši radost a&nbsp;že opravdu nastalo sblížení, které už&nbsp;tušila.</span></p>
          <p class="chunk" data-nb-ref-number="29" data-nb-words="27" data-nb-chars="164"><span class="idea" data-nb-ref-number="29" id="idea29" data-nb-words="27" data-nb-chars="164">Zašli jsme ještě několikrát tu&nbsp;do&nbsp;obrazového pokoje, tu&nbsp;do&nbsp;pokoje se&nbsp;starožitnostmi, kde pořád ještě na&nbsp;stole stála skříňka s&nbsp;kameny, a&nbsp;mluvili o&nbsp;rozličných věcech.</span></p>
          <p class="chunk" data-nb-ref-number="30" data-nb-words="144" data-nb-chars="831"><span class="idea" data-nb-ref-number="30" id="idea30" data-nb-words="144" data-nb-chars="831">„Tahle umělecká díla,“ řekl otec, když kameny zase zamkl a&nbsp;odešli jsme z&nbsp;jeho pokoje, „můžete jednou vlastnit. Jestli máte pro ně&nbsp;smysl a&nbsp;k&nbsp;nim hlubokou náklonnost, po&nbsp;mé&nbsp;smrti je&nbsp;dostanete tak, jak je&nbsp;doufám spravedlivě rozdělím. Pokud zemřu dřív než vaše matka, budou nadále jako památník našeho pokojného domu na&nbsp;místě, kde jsou teď, a&nbsp;vydají se&nbsp;vám, teprve až&nbsp;odejde za&nbsp;mnou i&nbsp;matka. Pokud ti&nbsp;bude Klotylda chtít svůj díl odstoupit, je&nbsp;už&nbsp;stanovena částka, kterou jí&nbsp;za&nbsp;něj budeš muset dát, a&nbsp;stejně i&nbsp;naopak. Pokud po&nbsp;našem úmrtí nebudete v&nbsp;sobě mít vůči těmhle obrazům a&nbsp;kamenům lásku takovou, abyste je&nbsp;uchovávali nerozptýlené, je&nbsp;už&nbsp;stanoveno, že&nbsp;tu&nbsp;učiníte prohlášení, podle něhož za&nbsp;úplatu, jež není malá, kameny se&nbsp;přestěhují na&nbsp;místo, kde i&nbsp;nadále budou pohromadě. Myslím si&nbsp;však, že&nbsp;náklonnost k&nbsp;nim v&nbsp;rodině přetrvá.“</span></p>
          <p class="chunk" data-nb-ref-number="31" data-nb-words="23" data-nb-chars="147"><span class="idea" data-nb-ref-number="31" id="idea31" data-nb-words="23" data-nb-chars="147">Na&nbsp;tenhle otcův proslov jsme nijak neodpověděli, protože se&nbsp;týkal něčeho, co, jakkoliv zpovzdálí jsme na&nbsp;to&nbsp;mysleli, působilo na&nbsp;nás přec bolestně.</span></p>
          <p class="chunk" data-nb-ref-number="32" data-nb-words="242" data-nb-chars="1417"><span class="idea" data-nb-ref-number="32" id="idea32" data-nb-words="242" data-nb-chars="1417">Po&nbsp;tom, co&nbsp;jsem tu&nbsp;zažil, pustil jsem se&nbsp;s&nbsp;horlivostí ještě větší do&nbsp;poznávání děl výtvarného umění. Zaučoval jsem se&nbsp;na&nbsp;otcových obrazech do&nbsp;nejmenších jednotlivostí a&nbsp;k&nbsp;tomu jsem byl velmi často a&nbsp;tu a&nbsp;tam i&nbsp;dlouho v&nbsp;obrazovém pokoji, chodil jsem do&nbsp;všech větších přístupných galerií a&nbsp;snažil jsem se&nbsp;prozkoumávat obrazy v&nbsp;nich, díval jsem se&nbsp;na&nbsp;všechna sochařská díla, která byla v&nbsp;našem městě nějak proslulá, a&nbsp;usiloval jsem o&nbsp;to, podrobněji poznat jejich povahu, posléze jsem četl významná díla o&nbsp;umění a&nbsp;porovnával své myšlenky a&nbsp;pocity s&nbsp;těmi, jež jsem nacházel v&nbsp;knihách. Hodně jsem s&nbsp;otcem o&nbsp;těchhle věcech rozmlouval, sbližovali jsme se&nbsp;stále více, mé&nbsp;pocity byly stále vášnivější a&nbsp;nořil jsem se&nbsp;do&nbsp;nich celou duší. Náš velechrám jsem teď obdivoval daleko více než kdy předtím a&nbsp;nejednu chvíli jsem dlouho postával před jeho nesmírnou budovou. Dokonce matematické tvary, pokud jsem občas měl s&nbsp;nimi znovu co&nbsp;dělat, připadaly mi&nbsp;tu&nbsp;a&nbsp;tam krásné a&nbsp;graciézní, což se&nbsp;mi&nbsp;stávalo zejména u&nbsp;některých francouzských matematiků. V&nbsp;malování krásných hlav jsem pokračoval, a&nbsp;stejně tak jsem neodložil stranou kreslení a&nbsp;malování krajin, s&nbsp;nímž jsem započal v&nbsp;minulém roce se&nbsp;svou sestrou. Probíral jsem s&nbsp;ní kresby, které vytvořila v&nbsp;minulém létě, když jsem tu&nbsp;nebyl, a&nbsp;tak jak mě&nbsp;poučil můj hostitel, Eustach a&nbsp;otec o&nbsp;chybách, které se&nbsp;vyskytovaly v&nbsp;mých skicách krajin, poučoval jsem zas Klotyldu o&nbsp;jejích chybách.</span></p>
          <p class="chunk" data-nb-ref-number="33" data-nb-words="729" data-nb-chars="4240"><span class="idea" data-nb-ref-number="33" id="idea33" data-nb-words="729" data-nb-chars="4240">Co&nbsp;jsem znal Matyldu, zvláště však nyní, kdy jsem byl s&nbsp;ní často pospolu a&nbsp;v&nbsp;pozdním podzimu jsem s&nbsp;ní a&nbsp;s&nbsp;ostatními proputoval vysočinu, zaujaly mě&nbsp;i&nbsp;tváře starších a&nbsp;starých žen. Velice se&nbsp;křivdí, a&nbsp;jsem si&nbsp;vědom toho, že&nbsp;jsem to&nbsp;dělal také, a&nbsp;jistě si&nbsp;ostatní počínají v&nbsp;mládí rovněž tak, když se&nbsp;ženám a&nbsp;dívkám, jakmile ty&nbsp;dosáhnou jistého věku, vymazávají tváře a&nbsp;mají se&nbsp;už&nbsp;za&nbsp;cosi, na&nbsp;co&nbsp;už&nbsp;nestojí za&nbsp;to&nbsp;se&nbsp;dívat. Začínal jsem si&nbsp;teď myslet, že&nbsp;je&nbsp;to&nbsp;jinak. Veliká sličnost mládí na&nbsp;sebe strhává naši pozornost a&nbsp;vzbuzuje hluboké zalíbení; proč bychom si&nbsp;však neměli v&nbsp;duchu prohlížet i&nbsp;tvář, přes niž se&nbsp;už&nbsp;přelilo mnoho let? Není v&nbsp;ní ukryt nějaký příběh, často neznámý, plný žalostí nebo krásy, jenž vrhá svůj odlesk na&nbsp;rysy oné tváře, a&nbsp;my v&nbsp;nich pak čteme anebo v&nbsp;nich cosi tušíme, plni dojetí? Mládí ukazuje na&nbsp;budoucnost, stáří vypráví o&nbsp;minulosti. Nemá snad minulost právo na&nbsp;to, abychom se&nbsp;o&nbsp;ni zajímali? Když jsem uviděl poprvé Matyldu, napadl mě&nbsp;obraz odkvétající růže, který o&nbsp;ní tehdy použil můj hostitel, napadl mě, protože mi&nbsp;připadal nad jiné výstižný; a&nbsp;později začasté, když jsem se&nbsp;na&nbsp;Matyldu díval, onen obraz se&nbsp;družil k&nbsp;mým myšlenkám, podněcovaly se&nbsp;nové a&nbsp;navazoval se&nbsp;jich celý řetěz. Kdysi jsem si&nbsp;pomyslel, že&nbsp;Matylda vypadá jako obraz odpuštění, a&nbsp;později jsem si&nbsp;to&nbsp;myslíval častěji. Její tvář dojista bývala velice krásná, možná docela tak jako teď tvář Natáliina; a&nbsp;teď je&nbsp;docela jiná; ale tiše promlouvá o&nbsp;minulosti, až&nbsp;máme za&nbsp;to, že&nbsp;bychom ji&nbsp;měli umět vnímat, a&nbsp;vnímali bychom ji&nbsp;rádi, protože nám připadá tak poutavá. Matylda určitě měla nejednu zálibu, určitě zažila nejednu radost a&nbsp;přišla o&nbsp;nejeden majetek, snášela bolesti a&nbsp;strasti; ale všechno obětovala bohu a&nbsp;snažila se&nbsp;sama se&nbsp;sebou vyrovnat, byla hodná vůči lidem, a&nbsp;teď je&nbsp;do&nbsp;hloubi duše šťastná, vzdor nejedné nesplněné touze a&nbsp;s&nbsp;nejedním drobným trápením, jež ji&nbsp;nutká přemítat. Když jsem slyšel jednoho člověka, jak říká, že&nbsp;kněžna, u&nbsp;níž jsem občas směl být večer s&nbsp;dalšími hosty, má&nbsp;ve&nbsp;tváři odstíny tak sličné, že&nbsp;by&nbsp;je&nbsp;býval schopen namalovat pouze Rembrandt, nezajímal jsem se&nbsp;ještě více jen o&nbsp;kněžnu, která ve&nbsp;svém vysokém věku byla ještě tak krásná, ale i&nbsp;Matyldu jsem si&nbsp;znovu bedlivěji prohlížel a&nbsp;více jsem poznával, jak je&nbsp;krásná, ač&nbsp;kolem ní&nbsp;prošlo hodně let. Začal jsem se&nbsp;teď dívat na&nbsp;muže a&nbsp;ženy, kteří jsou vysokého věku, a&nbsp;zkoumal jsem, co&nbsp;znamenají jejich rysy. Při tom mi&nbsp;na&nbsp;mysli vytanuly hlavy starců na&nbsp;otcových kamenech. Prohlížel jsem si&nbsp;kameny často, ježto jsem měl dovoleno chodit se&nbsp;na&nbsp;ně&nbsp;dívat, a&nbsp;porovnával hlavy, které na&nbsp;nich byly, s&nbsp;těmi, jež teď přede mnou vyvstávaly v&nbsp;živoucích bytostech. Obojí se&nbsp;spolu navzájem vskutku srovnávat nedalo a&nbsp;vyjevovaly se&nbsp;v&nbsp;nich rozličnosti lidských pokolení. Kněžnina tvář se&nbsp;mi&nbsp;teď zdála mnohem krásnější než v&nbsp;dřívějších dobách, je&nbsp;však pochopitelné, že&nbsp;jsem nepřipadl na&nbsp;myšlenku chtít ji&nbsp;namalovat, podobnou myšlenku tedy už&nbsp;vůbec nijak nevyjádřil. V&nbsp;nejednom obličeji, jež jsem si&nbsp;teď horlivěji prohlížel, nacházel jsem arci často něco, co&nbsp;se&nbsp;mi&nbsp;nelíbilo, ať&nbsp;už&nbsp;to&nbsp;byla závist, nebo nějaká chtivost, nebo pouhá vyžilost, anebo duchaprázdnost, anebo něco jiného, při takových příležitostech jsem ve&nbsp;svém pozorování záhy vždy ustal a&nbsp;neměl v&nbsp;sobě touhu namalovat, co&nbsp;jsem uviděl. Co&nbsp;jsem více poznal Gustava a&nbsp;blíže se&nbsp;s&nbsp;ním spřátelil, často jsem si&nbsp;prohlížel i&nbsp;hlavy jinochů, jestli by&nbsp;nemohly být modelem k&nbsp;malování. Vzdor tomu že&nbsp;jeho tvář rovněž nebyla podobná těm krásným a&nbsp;jednoduchým tvářím na&nbsp;otcových kamenech, protože ty&nbsp;vypadaly pod přilbicemi zvláště ušlechtile a&nbsp;zajímavě, blížila se&nbsp;jim víc než jiné obličeje, a&nbsp;vůbec byla tak sličná, jak je&nbsp;asi jenom vzácně hlava některého chlapce, který právě překračuje práh jinošského věku. Pokud výraz tváří jinochů v&nbsp;našem městě velice často ukazoval na&nbsp;to, že&nbsp;jejich duch se&nbsp;možná vytratil, jestliže měli v&nbsp;sobě něco změkčilého anebo něco příliš vyzývavého anebo cosi, co&nbsp;už&nbsp;přesahovalo meze oněch let, ale nevyjevovalo sílu, pak Gustavův obličej byl silný tak, že&nbsp;zdravím zrovna kypěl, byl tak jednoduchý, že&nbsp;snad nevyjadřoval žádnou touhu, starost, strast, pohnutí, a&nbsp;přesto zas byl tak citlivý, tak laskavý, že&nbsp;kdyby tu&nbsp;nebylo onoho žhavého pohledu, člověk by&nbsp;měl za&nbsp;to, že&nbsp;se&nbsp;dívá do&nbsp;tváře nějaké dívky.</span></p>
          <p class="chunk" data-nb-ref-number="34" data-nb-words="459" data-nb-chars="2594"><span class="idea" data-nb-ref-number="34" id="idea34" data-nb-words="459" data-nb-chars="2594">Kreslil jsem a&nbsp;maloval své hlavy teď jinak než ještě nedávno předtím. Jestliže jsem dříve, především na&nbsp;počátku téhle své činnosti, dbal pouze na&nbsp;správnost vnějších linií, pokud jsem je&nbsp;uměl narýsovat, a&nbsp;jestliže jsem byl s&nbsp;to i&nbsp;jen přibližně docílit správných barev, měl jsem za&nbsp;to, že&nbsp;jsem dosáhl, čeho jsem dosáhnout chtěl; teď však jsem dbal na&nbsp;výraz, téměř, smím-li užít toho výrazu, na&nbsp;duši, která se&nbsp;ztvárňuje čarami a&nbsp;barvami. Co&nbsp;jsem se&nbsp;naučil mít tak rád mramorovou postavu v&nbsp;domě svého hostitele a&nbsp;zabral jsem se&nbsp;do&nbsp;obrazů, s&nbsp;nimiž jsem se&nbsp;setkal v&nbsp;Růžovém domě a&nbsp;našel v&nbsp;otcově domě, bylo všechno jiné než předtím, pídil jsem se&nbsp;a&nbsp;prahl po&nbsp;nějaké té&nbsp;niternosti, po&nbsp;něčem, co&nbsp;je&nbsp;daleko za&nbsp;hranicemi čar a&nbsp;barev, co&nbsp;je&nbsp;větší než tohle všechno, a&nbsp;co se&nbsp;přesto nemůže nezpodobovat jejich prostřednictvím. Kreslit, nebo dokonce malovat hlavu tak, jak jsem to&nbsp;nyní chtěl, bylo mnohem obtížnější, než jak jsem se&nbsp;o&nbsp;to snažil dříve, bylo to&nbsp;obtížnější, i&nbsp;když se&nbsp;tu&nbsp;nepřipustí žádné srovnání; ale nebylo lze se&nbsp;tomu vyhnout, pokud se&nbsp;člověk chtěl vůbec do&nbsp;něčeho takového pouštět, muselo se&nbsp;básnit, pokud se&nbsp;mělo vytvořit nějaké to&nbsp;básnické dílo. Já&nbsp;jsem si&nbsp;svůj úkol stanovil ne&nbsp;tak veliký, snažil jsem se&nbsp;načrtávat rysy na&nbsp;prostoru skrovném a&nbsp;spokojoval jsem se&nbsp;s&nbsp;tím, že&nbsp;jsem kresby a&nbsp;barvy jenom naznačoval, pokud se&nbsp;v&nbsp;nitru duše vůbec něco ozvalo, ač&nbsp;jsem netrval na&nbsp;tom, že&nbsp;z&nbsp;toho, co&nbsp;se&nbsp;započalo, měl by&nbsp;povstat dovršený obraz, což nezřídka, kdykoliv jsem se&nbsp;o&nbsp;to pokoušel, všechno niterné zase zahladilo, takže obraz byl pak bez duše. Otec byl soudcem, a&nbsp;soudcem nyní přísným, kdežto dříve prostě dával volný průběh všemu, čeho jsem se&nbsp;podjal. Říkával, že&nbsp;to, co&nbsp;mám teď před očima, že&nbsp;je&nbsp;umělectví, všechno, co&nbsp;jsem dělal dříve, že&nbsp;byla zábava. Zhusta jsem se&nbsp;utíkal k&nbsp;obrazům, kdykoliv jsem nevěděl, kudy kam, a&nbsp;snažil jsem se&nbsp;vyzkoumat, jak ten a&nbsp;onen tvořil ten a&nbsp;onen obraz, aby dozrál výrazu, jejž zpodoboval. Otec říkal, že&nbsp;taková je&nbsp;dějinná cesta umění, člověk se&nbsp;může po&nbsp;ní&nbsp;vydat, pokud chodí do&nbsp;velkých obrazových galerií a&nbsp;pokud v&nbsp;nich nejsou příliš velké mezery a&nbsp;obrazy se&nbsp;dají porovnávat. Vedle přebedlivého pozorování přírody a&nbsp;náklonnosti k&nbsp;ní je&nbsp;i&nbsp;tohle cesta, na&nbsp;níž umění roste a&nbsp;na níž, ač&nbsp;v&nbsp;různých dobách a&nbsp;na různých místech různě začínalo, neustále rostlo, dokud se&nbsp;opět nepropadlo anebo nebylo zničeno, aby znovu započalo a&nbsp;pokusilo se, jestli se&nbsp;mu&nbsp;zdaří stoupat. Tam kde se&nbsp;vyskytne nezastřená zpupnost, jež zavrhne všechno, co&nbsp;bylo, a&nbsp;chce tvořit jen ze&nbsp;sebe, tam je&nbsp;po&nbsp;umění i&nbsp;po ostatních věcech na&nbsp;tomto světě veta a&nbsp;člověk se&nbsp;řítí do&nbsp;pouhého prázdna.</span></p>
          <p class="chunk" data-nb-ref-number="35" data-nb-words="49" data-nb-chars="259"><span class="idea" data-nb-ref-number="35" id="idea35" data-nb-words="49" data-nb-chars="259">Krom toho, že&nbsp;jsem sestru učil kreslit, pokračoval jsem s&nbsp;ní i&nbsp;v&nbsp;procvičování španělštiny a&nbsp;hry na&nbsp;citeru. Beztak měla od&nbsp;dětství sklon všechno, co&nbsp;jsem dělal, tak trochu napodobovat a&nbsp;já měl vždy chuť být jí&nbsp;v&nbsp;tom vůdcem. Bylo tomu tak zčásti i&nbsp;teď a&nbsp;nadále.</span></p>
          <p class="chunk" data-nb-ref-number="36" data-nb-words="146" data-nb-chars="869"><span class="idea" data-nb-ref-number="36" id="idea36" data-nb-words="146" data-nb-chars="869">Znovu jsem se&nbsp;pustil do&nbsp;výuky ve&nbsp;znalostech drahokamů, kterou mi&nbsp;poskytoval přítel, klenotníkův syn, a&nbsp;vzdělával se&nbsp;v&nbsp;ní a&nbsp;vzdělával. A&nbsp;jak jsme se&nbsp;tak i&nbsp;krom toho spolu zhusta přátelsky stýkali, jednoho dne, ačkoliv je&nbsp;mi&nbsp;vždy zatěžko cokoliv komukoliv říkat o&nbsp;jeho povolání, jež mu&nbsp;je&nbsp;vlastní, přece jenom jsem sebral odvahu a&nbsp;vypověděl mu, co&nbsp;si&nbsp;myslím o&nbsp;vsazování drahokamů, že&nbsp;si&nbsp;totiž myslím, jak je&nbsp;nesprávné, když obruba drahokamy stísňuje; že&nbsp;však považuji rovněž za&nbsp;nesprávné, když nemají obrubu jinou než tu, kterou potřebují, aby se&nbsp;daly připevnit na&nbsp;oděv potřebným úchytem; a&nbsp;že se&nbsp;tu&nbsp;naskýtá střední cesta, aby krása kamene stoupla ještě krásou tvarování, a&nbsp;to umožní, aby surovina sama o&nbsp;sobě nadmíru cenná byla posléze tím nejcennějším, totiž uměním. Tady jsem poukázal na&nbsp;výtvory, jaké pěstoval středověk a&nbsp;z&nbsp;nichž lze čerpat a&nbsp;vycházet na&nbsp;další cestě.</span></p>
          <p class="chunk" data-nb-ref-number="37" data-nb-words="368" data-nb-chars="2164"><span class="idea" data-nb-ref-number="37" id="idea37" data-nb-words="368" data-nb-chars="2164">„V&nbsp;zásadě máš úplnou pravdu,“ opáčil přítel, „připadá nám to&nbsp;všem více nebo méně zřejmé, vyjma těch, jimž je&nbsp;lhostejné a&nbsp;nedůležité všechno, co&nbsp;nevede bezprostředně k&nbsp;takovému a&nbsp;onakému zisku; proto se&nbsp;i&nbsp;podnikají a&nbsp;ještě se&nbsp;budou podnikat rozmanité pokusy, aby se&nbsp;zmíněná obruba nějak oduševnila. Daří se&nbsp;do&nbsp;té&nbsp;míry více nebo méně, nakolik návrhy vytvářejí umělci větší nebo menší. V&nbsp;tom ovšem tkví několikerá obtíž. Jednak ti, co&nbsp;pracují se&nbsp;šperky a&nbsp;s&nbsp;perlami, jsou jen velmi zřídkakdy umělci, nemohou jimi být jen tak snadno, protože příprava k&nbsp;tomu si&nbsp;žádá příliš času a&nbsp;sil; pokud jimi však nakonec jsou, pak jsou umělci hned, zhotovují umělecká díla a&nbsp;nepracují s&nbsp;drahokamy, protože to&nbsp;by&nbsp;bylo na&nbsp;újmu jejich duchu a&nbsp;jejich příjmům. A&nbsp;pokud se&nbsp;pak umělci musí žádat o&nbsp;návrhy, naskytne se&nbsp;i&nbsp;svízel, že&nbsp;umělec šperky příliš málo zná, a&nbsp;proto dost dobře nedokáže obrubu rozvrhnout podle jejich povahy, a&nbsp;k&nbsp;tomu přistupuje i&nbsp;to, že&nbsp;velcí umělci se&nbsp;dají těžko pohnout, aby vypracovávali návrhy na&nbsp;obruby pro drahokamy, ledaže by&nbsp;ten nebo onen měl v&nbsp;nich zvláštní zálibu; a&nbsp;pokud to&nbsp;udělají, přijde taková obruba velice draho. Proto je&nbsp;nezbytné uchylovat se&nbsp;k&nbsp;umělcům ne&nbsp;tak významným, ti&nbsp;ovšem pak přijdou s&nbsp;návrhy méně významnými. V&nbsp;našem krámě máme v&nbsp;téhle věci naprosto jasno. Snažíme se&nbsp;i&nbsp;čas od&nbsp;času v&nbsp;perlách a&nbsp;v&nbsp;drahých kamenech představit skutečné umělecké dílo a&nbsp;čekáme, jestli přijde nějaký ten znalec a&nbsp;ujme se&nbsp;ho; protože lidí, kteří potřebují drahokamy, je&nbsp;daleko víc než těch, kteří se&nbsp;pídí po&nbsp;věcech umění. Dát taková díla zhotovovat ve&nbsp;velkém počtu, v&nbsp;tom nám brání nedostatek znamenitých návrhů a&nbsp;to, že&nbsp;je&nbsp;málo kupců, kdyžtě prodej šperků je&nbsp;koneckonců naší hlavní živností. Ježto však naši obvyklí zákazníci mají přece jen tolik vkusu, že&nbsp;neušlechtilá obruba by&nbsp;se&nbsp;jich dotkla, volíme nejpřirozenější cestu, jak obrubu vytvořit ušlechtilou a&nbsp;co do&nbsp;tvaru pokud možno jednoduchou, tak aby krása kamenů anebo perel převládala jako taková, a&nbsp;kotva, na&nbsp;níž drží, byla skryta. Pokud jde o&nbsp;tvůj nápad stran středověkých výtvorů, není nový; už&nbsp;se&nbsp;takové zkoušely, a&nbsp;u&nbsp;nás si&nbsp;věci podobného druhu podle donesených kreseb dal zhotovovat baron z&nbsp;Risachu.“</span></p>
          <p class="chunk" data-nb-ref-number="38" data-nb-words="253" data-nb-chars="1476"><span class="idea" data-nb-ref-number="38" id="idea38" data-nb-words="253" data-nb-chars="1476">Chápal jsem to&nbsp;celé až&nbsp;příliš, a&nbsp;nebyl jsem s&nbsp;to už&nbsp;se&nbsp;tím vším dál zaobírat. Od&nbsp;té&nbsp;chvíle jsem si&nbsp;s&nbsp;větší pečlivostí a&nbsp;bedlivěji prohlížel práce, jež můj přítel dal zhotovit v&nbsp;různých dílnách ve&nbsp;městě. Byly většinou velice krásné, ba&nbsp;myslím, že&nbsp;krásnější, než je&nbsp;člověk zvyklý kdekoli vidět. Nicméně nemohl jsem netvrdit, i&nbsp;kdyby tu&nbsp;byl vůbec nějaký ušlechtilejší a&nbsp;výsostnější smysl pro umění, že&nbsp;ti&nbsp;lidé, kteří vydávají velké částky za&nbsp;šperky, stejné částky, anebo dokonce větší by&nbsp;použili na&nbsp;to, aby se&nbsp;vzápětí opatřili skutečnými uměleckými díly v&nbsp;podobě klenotů. Na&nbsp;to&nbsp;přítel namítl, jakkoliv vysoko ční smysl pro umění a&nbsp;jakkoliv daleko se&nbsp;šíří, že&nbsp;přece jenom bude i&nbsp;nadále pořád větší počet těch, kdo kupují šperky pouze jako ozdobu, než těch, kdo si&nbsp;v&nbsp;podobě klenotů dávají navrhnout a&nbsp;zhotovit umělecká díla, což on&nbsp;ovšem považuje za&nbsp;nejvyšší vrchol svého povolání. K&nbsp;tomu ještě přistupuje, že&nbsp;leckdo, kdo má&nbsp;smysl pro umění, dává se&nbsp;strhnout krásou kamenů a&nbsp;vposledku neprahne po&nbsp;ničem než pouze a&nbsp;jedině po&nbsp;téhle kráse. U&nbsp;tohohle posledního důvodu měl přítel zejména pravdu; oč&nbsp;déle jsem se&nbsp;totiž i&nbsp;já díval na&nbsp;kameny, oč&nbsp;více jsem s&nbsp;nimi zacházel, o&nbsp;to větší moc měly nade mnou, až&nbsp;jsem chápal, že&nbsp;jsou lidé, kteří si&nbsp;založí sbírku pouhých kamenů bez zasazení a&nbsp;kochají se&nbsp;jí. V&nbsp;jemném sametovém lesku barev drahokamů tkví cosi čarovného. Dával jsem přednost barevným, a&nbsp;jakkoli diamanty září, mne více uchvacoval prostý, bohatý, hluboký žár barevných drahokamů.</span></p>
          <p class="chunk" data-nb-ref-number="39" data-nb-words="102" data-nb-chars="585"><span class="idea" data-nb-ref-number="39" id="idea39" data-nb-words="102" data-nb-chars="585">Znovu jsem začal vykonávat povolání, které jsem v&nbsp;létě odsunul stranou. Skoro jsem si&nbsp;vyčítal, že&nbsp;jsem mu&nbsp;dal tak vale a&nbsp;mohl se&nbsp;oddat životu bez ladu a&nbsp;skladu. Konal jsem to, k&nbsp;čemu byla obyčejně vyvolena zima, a&nbsp;pokračoval v&nbsp;tom, co&nbsp;jsem dělal v&nbsp;předešlém čase. Pravidelná činnost záhy na&nbsp;mne působila svými jemnými účinky; jakkoliv totiž jsem vzdor radostnému rozpoložení, v&nbsp;němž jsem byl díky vzpomínkám stran umění a&nbsp;vědy, měl v&nbsp;sobě chmury, ty&nbsp;všechny ustoupily a&nbsp;nutně vybledly tváří v&nbsp;tvář neúchylné, vážné, přísné práci, kterou si&nbsp;den žádal a&nbsp;jež jej rozkládala na&nbsp;jeho údobí.</span></p>
          <p class="chunk" data-nb-ref-number="40" data-nb-words="15" data-nb-chars="81"><span class="idea" data-nb-ref-number="40" id="idea40" data-nb-words="15" data-nb-chars="81">Tak jako minulou zimu jsem chodil mezi své a&nbsp;také na&nbsp;hudební a&nbsp;umělecké produkce.</span></p>
          <p class="chunk" data-nb-ref-number="41" data-nb-words="87" data-nb-chars="516"><span class="idea" data-nb-ref-number="41" id="idea41" data-nb-words="87" data-nb-chars="516">Aby se&nbsp;to&nbsp;všechno dalo spojit, musel se&nbsp;stanovit přesný časový rozvrh a&nbsp;já musel čas vhodně používat. Tomu jsem byl uvyklý už&nbsp;od&nbsp;dětství, vstával jsem velmi časně a&nbsp;leccos jsem dohotovoval už&nbsp;při svítilně, kdy se&nbsp;blížilo obecné jitro a&nbsp;scházeli jsme se&nbsp;na&nbsp;snídani. Navíc jsem nepotřeboval příliš spánku a&nbsp;dokázal jsem si&nbsp;z&nbsp;počínající noci ubrat nejednu hodinu. Činnost posilovala, a&nbsp;pokud jsem ve&nbsp;své bytosti měl nějakou pružnost a&nbsp;nějaký vzmach, ona činnost jak pružnost, tak i&nbsp;vzmach jen zvýrazňovala a&nbsp;upevňovala.</span></p>
          <p class="chunk" data-nb-ref-number="42" data-nb-words="290" data-nb-chars="1734"><span class="idea" data-nb-ref-number="42" id="idea42" data-nb-words="290" data-nb-chars="1734">Jednou z&nbsp;mých prvních výprav poté, co&nbsp;jsem se&nbsp;vrátil, směřovala za&nbsp;kněžnou, abych se&nbsp;jí&nbsp;představil. Sama se&nbsp;teprve před několika dny ze&nbsp;svého oblíbeného venkovského sídla vrátila do&nbsp;města a&nbsp;ještě úplně nezdomácněla. Přijala mě&nbsp;velice přátelsky jako vždycky a&nbsp;vyptávala se&nbsp;mě, co&nbsp;jsem dělal celé léto. Nemohl jsem jí&nbsp;toho vypovědět mnoho a&nbsp;krom o&nbsp;měřeních, která jsem vykonával u&nbsp;Hlásného jezera, vyprávěl jsem jí&nbsp;i&nbsp;o&nbsp;svých uměleckých snahách, o&nbsp;svých uměleckých sklonech a&nbsp;o&nbsp;své zálibě v&nbsp;literárních dílech. O&nbsp;svých zvláštních vztazích vůči svému hostiteli jsem se&nbsp;jí&nbsp;zmínil pouze všeobecně, protože bych byl měl za&nbsp;opovážlivost, kdybych staré důstojné paní, jejíž styky byly rozsáhlé a&nbsp;obsažné, sděloval nevyzván podrobnosti ze&nbsp;svého života. Také se&nbsp;do&nbsp;ničeho takového nepouštěla, o&nbsp;to horlivěji však prodlévala u&nbsp;umění a&nbsp;u&nbsp;literátů. Ptala se&nbsp;mě, co&nbsp;že&nbsp;jsem přečetl, jak jsem to&nbsp;pochopil a&nbsp;co si&nbsp;o&nbsp;tom myslím. Ukázalo se&nbsp;při tom, že&nbsp;zná všechna díla, která jsem jí&nbsp;vyjmenoval, jenom řecká, o&nbsp;nichž jsem jí&nbsp;vyprávěl, četla výhradně v&nbsp;překladech. Zmiňovala se&nbsp;o&nbsp;nich obecně a&nbsp;u&nbsp;nejednoho jednotlivého se&nbsp;zvláště zastavila. Naše názory se&nbsp;mnohdy shodovaly, mnohdy se&nbsp;i&nbsp;rozcházely a&nbsp;kněžna se&nbsp;snažila své mínění vždy zdůvodnit, což mi&nbsp;přinejmenším skýtalo vždy nejedno nové hledisko. Pokud šlo o&nbsp;umění, žádala mě, abych jí&nbsp;ukázal několik kreseb a&nbsp;maleb, ať&nbsp;sám vyberu, které, pokud jí&nbsp;nehodlám přinést k&nbsp;prohlížení všechny. Řekl jsem, že&nbsp;všech je&nbsp;příliš mnoho, zejména kdyžtě jsem v&nbsp;prvních dobách vytvářel jen přírodovědné kresby, a&nbsp;že sám nejsem s&nbsp;to odhadnout předěl, kdy přírodovědecké kresby přešly do&nbsp;umělecky zaměřených. Že&nbsp;vyberu z&nbsp;každého časového úseku něco a&nbsp;přinesu jí&nbsp;je. Stanovili jsme si&nbsp;den, kdy za&nbsp;ní&nbsp;o&nbsp;polednách přijdu.</span></p>
          <p class="chunk" data-nb-ref-number="43" data-nb-words="234" data-nb-chars="1470"><span class="idea" data-nb-ref-number="43" id="idea43" data-nb-words="234" data-nb-chars="1470">Přišel jsem v&nbsp;onen den, kromě předčitatelky nebyl u&nbsp;ní nikdo, a&nbsp;rozkázala, aby se&nbsp;nikdo nepouštěl dovnitř; kresby jsem totiž přinesl jen pro ni, pro žádné cizí oči, jež by&nbsp;se&nbsp;přidaly. Prohlédla si&nbsp;všechny listy a&nbsp;všechny schválila, její pozornost zvláště zaujaly přírodovědné kresby rostlin, protože se&nbsp;hodně zabývala botanikou, ještě i&nbsp;teď se&nbsp;zajímala o&nbsp;tuhle vědu a&nbsp;pěstovala ji&nbsp;zejména za&nbsp;svých pobytů na&nbsp;venkově. Těšila ji&nbsp;přesnost vyobrazení a&nbsp;řekla mi&nbsp;zcela správně, které z&nbsp;nich že&nbsp;se&nbsp;nejvíce blíží svým vzorům. Nejvíce se&nbsp;jí&nbsp;po&nbsp;těchto kresbách zamlouvaly kresby hlav. Na&nbsp;krajinných skicách ji&nbsp;asi zarazila jednostrannost, ježto dojista byla znalkyní krajinných forem, protože velice ráda v&nbsp;létě trávívala několik týdnů na&nbsp;některém z&nbsp;nejkrásnějších míst naší země. Ale v&nbsp;tomhle směru se&nbsp;nijak nevyjádřila. O&nbsp;hlavách řekla, že&nbsp;by&nbsp;se&nbsp;takto mohla založit celá sbírka pozoruhodných osobností. Opáčil jsem, že&nbsp;na&nbsp;něco takového jsem nepomýšlel, že&nbsp;bych ani nedokázal tak snadno posoudit, kdo je&nbsp;pozoruhodná osobnost. Jenom se&nbsp;mi&nbsp;ozřejmilo, ježto jsem dlouhý čas kreslil věci v&nbsp;přírodě, že&nbsp;lidská tvář je&nbsp;pro kresby nejdůstojnějším objektem, a&nbsp;podjal jsem se&nbsp;pokusů vyjádřit ji&nbsp;právě kresbou. Zpočátku jsem se&nbsp;nevědomky téměř pokaždé vydal směrem kreseb přírody, dokud se&nbsp;mi&nbsp;nevyjevilo cosi výsostnějšího, jehož ztvárnění překračuje jejich hranice, jež nám teprve opravdu polidšťuje rysy a&nbsp;tvářnost a&nbsp;o&nbsp;jehož zpřítomnění teď usiluji nejistý, jestli se&nbsp;to&nbsp;zdaří, nebo ne.</span></p>
          <p class="chunk" data-nb-ref-number="44" data-nb-words="146" data-nb-chars="773"><span class="idea" data-nb-ref-number="44" id="idea44" data-nb-words="146" data-nb-chars="773">Kněžna se&nbsp;ptala i&nbsp;na ty&nbsp;mé&nbsp;vědecké snahy, o&nbsp;nichž jsem v&nbsp;té souvislosti psal, a&nbsp;naznačila, že&nbsp;by&nbsp;si&nbsp;přála dozvědět se&nbsp;něco, co&nbsp;k&nbsp;tomu všemu patří. Příběh, jak vznikla naše Země a&nbsp;jak se&nbsp;podnes vyvíjela, to&nbsp;by&nbsp;dojista bylo nad jiné zajímavé. Opáčil jsem, že&nbsp;tak daleko nejsme a&nbsp;že vlastně ani nepatřím k&nbsp;těm, kdo vydatně přispěli k&nbsp;novým závěrům, i&nbsp;když se&nbsp;hodně snažím pro sebe, a&nbsp;pokud jde o&nbsp;to, i&nbsp;pro druhé vytěžit ze&nbsp;všeho tolik, kolik vůbec jsem schopen. Pokud by&nbsp;ráda o&nbsp;tom a&nbsp;o&nbsp;všem, co&nbsp;vykonali ostatní, měla zprávy a&nbsp;přitom se&nbsp;nechtěla hroužit do&nbsp;vědeckých děl, která o&nbsp;tom všem teď už&nbsp;existují, a&nbsp;nepouštět se&nbsp;do&nbsp;téhle jediné a&nbsp;samotné věci, že&nbsp;bude jistě čas i&nbsp;příležitost. Kněžna projevila spokojenost a&nbsp;propustila mě&nbsp;s&nbsp;laskavostí a&nbsp;půvabem, který jí&nbsp;byl vlastní.</span></p>
          <p class="chunk" data-nb-ref-number="45" data-nb-words="458" data-nb-chars="2640"><span class="idea" data-nb-ref-number="45" id="idea45" data-nb-words="458" data-nb-chars="2640">Od&nbsp;té&nbsp;doby se&nbsp;můj vztah k&nbsp;ní měnil v&nbsp;cosi jiného. Jak dny ubíhaly a&nbsp;já býval u&nbsp;ní v&nbsp;bytě, často se&nbsp;stávalo, buď když jsme si&nbsp;prohlíželi díla anebo jejich vyobrazení, k&nbsp;čemuž by&nbsp;záře večerních svítilen nebyla postačovala, anebo když mě&nbsp;dávala zvát k&nbsp;rozmluvám, jež se&nbsp;pak obvykle odbývaly mezi ní, její společnicí a&nbsp;mnou&nbsp;– zřídkakdy se&nbsp;stávalo, že&nbsp;u&nbsp;ní zrovna byl některý z&nbsp;jejích synů anebo některá vnučka anebo někdo z&nbsp;bližších příbuzných – a&nbsp;týkaly se&nbsp;většinou dějin Země anebo něčeho, co&nbsp;se&nbsp;vztahovalo k&nbsp;přírodovědě. Začasté jsem za&nbsp;ní&nbsp;sám na&nbsp;chvilku zašel, abych se&nbsp;pozeptal, jak je&nbsp;na&nbsp;tom se&nbsp;zdravím. I&nbsp;večery, pokud měly co&nbsp;dělat se&nbsp;mnou, nabývaly jiné podoby. Ježto jsme debatovali o&nbsp;literárních dílech, jimiž jsem se&nbsp;v&nbsp;poslední době zabýval, a&nbsp;ježto tato díla pocházela právě z&nbsp;doby minulé, jež neměla nic společného s&nbsp;tím, co&nbsp;se&nbsp;den co&nbsp;den dělo, ježto kněžna se&nbsp;ve&nbsp;svých nynějších letech podobnými věcmi nezabývala a&nbsp;dost dávno už&nbsp;jí&nbsp;minula doba, kdy brala na&nbsp;vědomí taková díla, rozhodli jsme se, že&nbsp;se&nbsp;znovu budeme věnovat tomu nebo onomu dílu a&nbsp;vychutnávat je&nbsp;společně. Což se&nbsp;dělo vždy večer a&nbsp;musel jsem se&nbsp;často ujímat povinnosti předčitatele, zvláště pokud nepřišlo příliš hostů, a&nbsp;k&nbsp;tomu často docházelo o&nbsp;večerech, kdy jsme se&nbsp;zabývali literárními díly. Téhle povinnosti jsem třeba musel dostát, když jsme se&nbsp;zabývali několika španělskými romancemi. Kněžna, její společnice, já&nbsp;a&nbsp;ještě jeden muž, který tu&nbsp;byl, rozuměli jen bídně španělsky; ale rozhodlo se, že&nbsp;se&nbsp;romance budou číst ve&nbsp;španělštině. Předčítáním pověřili mne, a&nbsp;ať to&nbsp;šlo hůře, nebo lépe, díky vysvětlujícím vsuvkám a&nbsp;příležitostným debatám v&nbsp;naší mateřštině jsme vposledku romancím docela porozuměli. Po&nbsp;téhle události jsem musel číst častěji i&nbsp;německy, a&nbsp;nezřídka se&nbsp;stávalo, že&nbsp;se&nbsp;mě&nbsp;ptali na&nbsp;můj názor na&nbsp;to&nbsp;a&nbsp;ono, co&nbsp;se&nbsp;četlo, a&nbsp;že chtěli to&nbsp;a&nbsp;ono vysvětlit. To&nbsp;se&nbsp;stávalo tím spíše, že&nbsp;jsme se&nbsp;odvážili i&nbsp;na jednotlivé části Cervantese a&nbsp;Calderóna. V&nbsp;jiných jazycích, zejména v&nbsp;Dantově a&nbsp;v&nbsp;Tassově italštině, velice ráda předčítala kněžnina společnice. Stará díla z&nbsp;řečtiny&nbsp;– zabývali jsme se&nbsp;pouze Iliadou a&nbsp;Odysseou, pak některými věcmi z&nbsp;Aischyla&nbsp;– musel jsem předčítat jen já&nbsp;z&nbsp;německého překladu. Také se&nbsp;hodně a&nbsp;hodně mluvilo o&nbsp;dávném společenském životě Řeků, jak měli uspořádány domovy, o&nbsp;jejich státě, jejich umění a&nbsp;o&nbsp;podobě a&nbsp;o&nbsp;charakteru jejich země a&nbsp;jejich moří. Na&nbsp;tuhle zábavu mě&nbsp;tuhle zimu ke&nbsp;kněžně zvali daleko častěji, než tomu bývalo dříve. Jaro a&nbsp;doba, kdy se&nbsp;lidé obvykle vydávají na&nbsp;venkov, přišla pro nás příliš záhy, ještě jsme se&nbsp;domluvili, co&nbsp;zamýšlíme příští zimu, a&nbsp;kněžna mě&nbsp;propustila velice přátelsky a&nbsp;nadobyčej mile.</span></p>
          <p class="chunk" data-nb-ref-number="46" data-nb-words="795" data-nb-chars="4651"><span class="idea" data-nb-ref-number="46" id="idea46" data-nb-words="795" data-nb-chars="4651">V&nbsp;naší rodině jsme se&nbsp;teď hlavně zabývali tím, že&nbsp;jsme s&nbsp;otcem zhusta debatovali o&nbsp;umění a&nbsp;o&nbsp;knihách. Otec mi&nbsp;vyprávěl, jak se&nbsp;dostal k&nbsp;tomu, že&nbsp;si&nbsp;zamiloval obrazy a&nbsp;sbíral je. Při tom došlo na&nbsp;jeho mládí, a&nbsp;protože byl v&nbsp;radostnějším a&nbsp;vzrušenějším rozpoložení než jindy, vyprávěl mi&nbsp;dopodrobna, jak mládí prožíval. Vykládal mi, jak si&nbsp;sám musel obstarávat všechno, co&nbsp;potřeboval, aby se&nbsp;něco naučil, a&nbsp;jak mu&nbsp;jeho starší bratr, který byl člověk velice nadaný, dokázal trochu, ale vskutku pouze trochu, být oporou, protože i&nbsp;on si&nbsp;musel sám všechno opatřovat a&nbsp;byl jen o&nbsp;málo let starší. Podle rad rozumných lidí začal číst a&nbsp;za učednických let nejeden volný den trávil ve&nbsp;své komůrce nad knihami. Když skončil s&nbsp;učením a&nbsp;věnoval se&nbsp;svému povolání dílem v&nbsp;našem městě, dílem v&nbsp;předních obchodních centrech v&nbsp;Evropě, seznamoval se&nbsp;s&nbsp;umělci, chodil za&nbsp;nimi do&nbsp;jejich ateliérů, sbíral znalosti o&nbsp;tom, jak se&nbsp;různě maluje, a&nbsp;s&nbsp;těmito znalostmi chodil do&nbsp;nejproslulejších obrazových galerií největších měst. Při tom se&nbsp;mu&nbsp;přihodilo, že&nbsp;musel s&nbsp;učením začít dvakrát úplně znovu. Tak se&nbsp;mu&nbsp;v&nbsp;Římě, kam se&nbsp;vydal z&nbsp;Terstu, aby tu&nbsp;žil půl roku sám pro sebe, zcela ozřejmilo, že&nbsp;neví zhola nic. Začal neúnavně znovu a&nbsp;od onoho pobývání v&nbsp;Římě se&nbsp;datuje jeho láska ke&nbsp;starým obrazům. Jeho bratr prodělal pouť státními školami, a&nbsp;ježto jej měl velice rád, přejal od&nbsp;něho i&nbsp;zálibu ve&nbsp;starých jazycích. Ve&nbsp;svém povolání měl víc volného času, než když se&nbsp;ještě učil, a&nbsp;ten čas využíval ke&nbsp;svým zálibám a&nbsp;koníčkům. S&nbsp;jedním starým opatem, který se&nbsp;vzdal správy kláštera a&nbsp;své úctyhodné volné chvíle, jak se&nbsp;vyjádřil, vychutnával si&nbsp;v&nbsp;zimě v&nbsp;našem městě, četl staré literáty a&nbsp;dějepisce. Opat prý byl velkým přítelem starých písemností, objevil v&nbsp;něm náklonnost vůči takovým věcem a&nbsp;svými znalostmi byl mu&nbsp;ku&nbsp;pomoci. On&nbsp;že&nbsp;velmi často musel v&nbsp;opatově pokoji číst nahlas z&nbsp;takzvaných klasiků, seznámil se&nbsp;s&nbsp;ním prý v&nbsp;našem městě u&nbsp;svého nadřízeného, v&nbsp;jehož domě se&nbsp;opatovi, který býval kdysi učitelem jeho nadřízeného, rok co&nbsp;rok jednou nebo dvakrát vystrojovala oslava. Nadřízený, poslední, u&nbsp;něhož otec býval, byl člověk čestný, jenž svým lidem nejenom skýtal příležitost, aby se&nbsp;něco naučili, tím že&nbsp;je&nbsp;využíval k&nbsp;naskytujícím se&nbsp;cestám, na&nbsp;nichž se&nbsp;pak seznamovali s&nbsp;obchodními přáteli, s&nbsp;obchodními vztahy, s&nbsp;dopravními cestami a&nbsp;podobně, ale také jim dopřával čas, aby pokud nemají prostředky na&nbsp;velké obchodní prostory, dospěli z&nbsp;malých začátků k&nbsp;větším podnikům a&nbsp;posléze k&nbsp;naprosté samostatnosti. Tak prý i&nbsp;otec kdysi začínal s&nbsp;drobnými úsporami, rozšiřoval je&nbsp;a&nbsp;posléze, když si&nbsp;odbyl začátky pod pánovými křídly, s&nbsp;jeho podporou z&nbsp;něho byl samostatný obchodník. Co&nbsp;by&nbsp;byl mohl použít k&nbsp;zábavám, odkládal stranou, a&nbsp;buď si&nbsp;koupil vždy knihu, anebo nějaké umělecké dílo, anebo podnikl nějakou vzdělávací cestu. Měl styků víc a&nbsp;víc a&nbsp;slibovaly, že&nbsp;budou čím dál vydatnější; seznámil se&nbsp;s&nbsp;mou matkou a&nbsp;vydobyl si&nbsp;její ruku. Matka přinesla do&nbsp;rodiny nikoli nevýznamné věno, a&nbsp;tak se&nbsp;společnou rukou položil základ k&nbsp;tomu, abychom my&nbsp;děti mohly žít svobodně a&nbsp;nezávisle u&nbsp;rodičů v&nbsp;jejich vlastním domě, ale očekávat i&nbsp;do budoucna nezbytné peněžní zajištění, ale aby se&nbsp;i&nbsp;on mohl obklopovat lecčíms, co&nbsp;mu&nbsp;skýtala nevýbojná náklonnost jeho srdce a&nbsp;co mu&nbsp;sloužilo k&nbsp;potěše, a&nbsp;když se&nbsp;do&nbsp;něho žena zamilovala a&nbsp;děti se&nbsp;mu&nbsp;vyvedly, poté i&nbsp;jako odměna stáří. Stařičký opat ho&nbsp;jako svého posledního žáka ještě oddával a&nbsp;záhy nato zemřel. Se&nbsp;svou mladou ženou třikrát zajel za&nbsp;starými rodiči, kteří daleko odtud v&nbsp;jedné lesnaté končině žili z&nbsp;málo úrodných polností, a&nbsp;ti pak krátce nato jeden po&nbsp;druhém zemřeli. Jeho vznešený nadřízený nám byl ještě kmotrem, pak rezignoval na&nbsp;své posty, žil u&nbsp;jediného dítěte, dcery, která se&nbsp;provdala za&nbsp;jednoho váženého statkáře, a&nbsp;posléze u&nbsp;ní i&nbsp;zemřel. Tak se&nbsp;veškeré poměry proměnily. Rodný dům v&nbsp;lesích s&nbsp;drobným polním hospodářstvím daroval se&nbsp;svým bratrem sestře, ta&nbsp;zemřela bezdětná, a&nbsp;ježto ani on, ani bratr nedokázali dům obhospodařovat, svolili, aby připadl jednomu vzdálenému příbuznému. Bratr zemřel, když jsme doposud nebyli dospělí, stejně tak prarodiče z&nbsp;matčiny strany, a&nbsp;posléze jeden prastrýc z&nbsp;téže strany, ten nás děti ustanovil dědici, a&nbsp;ježto matka neměla sourozence, jsme tu&nbsp;teď jediní, a&nbsp;nezbývá tedy žádné příbuzenstvo ani z&nbsp;otcovy, ani z&nbsp;matčiny strany. Lásku, protože ta&nbsp;smrtí jeho nejbližších, jimž zachovává věrnou vzpomínku, zejména pak bratrovi, přišla vniveč, přenesl na&nbsp;matku a&nbsp;na nás, jeho dům je&nbsp;mu&nbsp;teď vším, a&nbsp;my dva, sestra a&nbsp;já, měli bychom být i&nbsp;nadále spolu spjati a&nbsp;neochabovat v&nbsp;náklonnosti jeden vůči druhému, zvláště když budeme i&nbsp;my jednou sami a&nbsp;on a&nbsp;matka budou odpočívat na&nbsp;hřbitově.</span></p>
          <p class="chunk" data-nb-ref-number="47" data-nb-words="97" data-nb-chars="521"><span class="idea" data-nb-ref-number="47" id="idea47" data-nb-words="97" data-nb-chars="521">Tohle nabádání k&nbsp;lásce nebylo nutné; poněvadž to, že&nbsp;bychom se&nbsp;sestra a&nbsp;já dokázali mít více rádi, než se&nbsp;máme, to&nbsp;nám nepřipadalo možné, pouze rodiče jsme my&nbsp;dva milovali ještě víc, a&nbsp;pokud se&nbsp;někdy naráželo na&nbsp;to, že&nbsp;by&nbsp;od&nbsp;nás jednou měli navždy odejít, mimořádně nás to&nbsp;zarmucovalo, a&nbsp;věděli jsme dobře, kam se&nbsp;máme obrátit s&nbsp;láskou, která se&nbsp;nám pak asi vrátí nazpět, to&nbsp;jsme věděli velmi dobře, neobrátím se&nbsp;s&nbsp;ní nikam, sama od&nbsp;sebe bude trvat dál, nad rovy bude pílit k&nbsp;zemřelým rodičům až&nbsp;do&nbsp;skonání našich životů.</span></p>
          <p class="chunk" data-nb-ref-number="48" data-nb-words="713" data-nb-chars="4055"><span class="idea" data-nb-ref-number="48" id="idea48" data-nb-words="713" data-nb-chars="4055">Jiné věci, jež se&nbsp;sice také dály v&nbsp;naší rodině, ale nejenom v&nbsp;ní, nýbrž zároveň mezi pozvanými hosty, nebyly mi&nbsp;tak příjemné jako v&nbsp;dřívějších letech, ba&nbsp;byly mi&nbsp;spíše proti srsti a&nbsp;zdálo se&nbsp;mi, že&nbsp;jsou ztrátou času. Téměř pravidelně tak jako v&nbsp;dřívějších letech je&nbsp;podněcovaly večerní společnosti, v&nbsp;nichž se&nbsp;debatovalo, anebo setkání, kde se&nbsp;trochu provozovala hudba, anebo se&nbsp;dokonce tančilo. Tance jsem se&nbsp;neúčastnil, a&nbsp;sestra, protože ta, jak už&nbsp;jsem dávno postřehl, sdílela téměř veškeré mé&nbsp;sklony, tančila velice málo, o&nbsp;takových večerech se&nbsp;často uchylovala ke&nbsp;mně. Já&nbsp;lidi, mezi nimi pak především mladé, kteří k&nbsp;nám za&nbsp;takových příležitostí chodili, už&nbsp;dobře poznal, a&nbsp;pokud jsem v&nbsp;dřívějších dobách měl před nimi ostych, ba&nbsp;vůči nim cítil dokonce něco takového jako úctu, teď už&nbsp;tomu tak nebylo; uvažováním a&nbsp;zkušenostmi v&nbsp;zacházení s&nbsp;ostatními jsem se&nbsp;naučil poznávat, že&nbsp;to, před čím jsem měl zejména ostych, totiž jejich jistota a&nbsp;vznešenost, jsou jen čímsi, co&nbsp;se&nbsp;člověk naučí, pokud je&nbsp;často na&nbsp;takových setkáních, jaká bývala u&nbsp;nás, a&nbsp;pokud na&nbsp;nich často mluví a&nbsp;vystupuje do&nbsp;popředí. A&nbsp;že něco takového není těžké se&nbsp;naučit, to&nbsp;jsem viděl z&nbsp;toho, že&nbsp;takové vlastnosti měli lidé, u&nbsp;nichž jsem zrovna neměl důvod cenit si&nbsp;nějak příliš jejich duševních schopností. Své zkušenosti s&nbsp;lidmi jsem však načerpal nejen ve&nbsp;vysokých vrstvách, nýbrž i&nbsp;v&nbsp;nižších, a&nbsp;v&nbsp;těch ne&nbsp;ve&nbsp;městě, nýbrž u&nbsp;obyvatelů hor a&nbsp;u&nbsp;sedláků na&nbsp;venkově. U&nbsp;vysokých vrstev jsem vídal mladé lidi, bylo tomu tak zejména u&nbsp;kněžny, kteří neměli způsoby, jež mi&nbsp;dříve připadaly tak vysoko nade mnou, nýbrž se&nbsp;projevovali prostě, a&nbsp;ne tak okázale, byli zdvořilí, a&nbsp;ne neohrabaní a&nbsp;připomínali mi&nbsp;výraz, který jsem v&nbsp;mládí často slýchal, ale nesprávně jsem jej chápal, totiž „mladý muž dobrého vychování“. V&nbsp;dolních vrstvách jsem poznal nejednoho člověka, který pokud stanul před kýmsi takovým, koho si&nbsp;vážil víc než sebe, přesto si&nbsp;nedal tu&nbsp;námahu a&nbsp;nesnažil chovat se&nbsp;rovněž vznešeněji, nýbrž mluvil klidně tak, jak chápe onu věc, a&nbsp;klidně si&nbsp;vyslechl, co&nbsp;mu&nbsp;někdo další na&nbsp;to&nbsp;odpovídá. Ten člověk mi&nbsp;i&nbsp;připadal, že&nbsp;má&nbsp;vychování vyšší než ti, kteří znají leckteré způsoby a&nbsp;dávají je&nbsp;najevo. Hodnověrným příkladem byl tu&nbsp;můj hostitel; ten byl ještě prostší než ti, o&nbsp;nichž jsem říkal, že&nbsp;jsem je&nbsp;viděl u&nbsp;kněžny, a&nbsp;jeho výroky i&nbsp;skutky budily tak zřejmou úctu. I&nbsp;jeho oblek, ač&nbsp;zpočátku byl nápadný, ladil se&nbsp;vším. Také Eustach, Gustav ovšem docela jistě, měli rozhodně navrch nad mými hosty. Protože jsem ty&nbsp;lidi velice dobře znal a&nbsp;protože mi&nbsp;už&nbsp;nevnukali žádné velké ohledy, nebylo mi&nbsp;vůbec na&nbsp;prospěch být s&nbsp;nimi pohromadě, a&nbsp;připadalo mi, že&nbsp;bych uměl využít čas lépe. Ale i&nbsp;zkušenosti v&nbsp;tomto směru nejspíš otec považoval za&nbsp;užitečné. Já&nbsp;je&nbsp;čerpal jen u&nbsp;mladých mužů. O&nbsp;dívkách jsem nedokázal soudit zhola nic, protože s&nbsp;nimi jsem mluvil jen velice málo a&nbsp;protože jsem ve&nbsp;své odloučenosti samozřejmě ani za&nbsp;žádnou zajít nebyl s&nbsp;to. U&nbsp;starších lidí, u&nbsp;mužů i&nbsp;u&nbsp;žen, mi&nbsp;často někdo vyšel vstříc a&nbsp;já mu&nbsp;musel projevit úctu; ale ani lidem starým i&nbsp;dívkám jsem se&nbsp;nemohl vtírat. Mezi těmi, vůči nimž jsem spíše pociťoval náklonnost, byl na&nbsp;prvním místě klenotníkův syn, byl jsem mu&nbsp;v&nbsp;nejvlastnějším slova smyslu skutečně přítelem. Krom svých lekcí šperkařství jsme spolu trávili hodně času, debatovali jsme o&nbsp;všem možném a&nbsp;tu a&nbsp;tam jsme si&nbsp;i&nbsp;četli drobné výňatky ze&nbsp;spisů, kterých jsme si&nbsp;společně vážili. Jeho rodiče byli velice laskaví a&nbsp;jemní. Mladý Preborn mi&nbsp;také nebyl nepříjemný. Mluvil ještě dost často o&nbsp;krásné Taronové a&nbsp;velice litoval, že&nbsp;se&nbsp;vydala na&nbsp;daleké cesty, a&nbsp;proto nepřijela do&nbsp;města, a&nbsp;on mi&nbsp;ji&nbsp;tedy nemohl nikdy ukázat. Vlastních zábav, jakým se&nbsp;spolu oddávali mladí mužové, jsem se&nbsp;účastnil pouze velice zřídka. Že&nbsp;jsem se&nbsp;však i&nbsp;vůbec daleko méně stýkal s&nbsp;muži svého věku a&nbsp;netrávil s&nbsp;nimi celé dny, a&nbsp;to opakovaně, jak tomu bývá u&nbsp;hodně mladých lidí v&nbsp;našem městě, mělo důvod v&nbsp;tom, že&nbsp;jsem se&nbsp;musel zabývat mnoha věcmi, a&nbsp;tak mi&nbsp;zbývalo příliš málo času, abych jej použil na&nbsp;něco dalšího. Nejlépe jsem se&nbsp;cítil, když jsem byl jen se&nbsp;svými nejbližšími.</span></p>
          <p class="chunk" data-nb-ref-number="49" data-nb-words="95" data-nb-chars="567"><span class="idea" data-nb-ref-number="49" id="idea49" data-nb-words="95" data-nb-chars="567">Vydal jsem se&nbsp;po&nbsp;zimě na&nbsp;venkov dost pozdě na&nbsp;jaře. Jakkoli bylo poslední léto pro mne utěšené, jakkoliv mi&nbsp;povzneslo srdce, na&nbsp;dně duše mi&nbsp;zůstalo cosi nemilého, co&nbsp;zřejmě bylo než vědomí, že&nbsp;jsem se&nbsp;dál nečinil ve&nbsp;svém povolání a&nbsp;oddal se&nbsp;jakémusi nerozmyšlenému počínání. Chtěl jsem to&nbsp;teď dohonit a&nbsp;většinu léta zasvětit pevné a&nbsp;usilovné činnosti. Vzal jsem s&nbsp;sebou všechny přístroje a&nbsp;náčiní, jaké jsem potřeboval, abych mohl pokračovat ve&nbsp;svých pracích. Volné chvíle, které mi&nbsp;zbývaly, když jsem si&nbsp;stanovil rozvrh, hodlal jsem pak věnovat svým oblíbeným věcem.</span></p>
          <p class="chunk" data-nb-ref-number="50" data-nb-words="132" data-nb-chars="720"><span class="idea" data-nb-ref-number="50" id="idea50" data-nb-words="132" data-nb-chars="720">Dorazil jsem do&nbsp;hostince U&nbsp;Javoru a&nbsp;objednal si&nbsp;tam i&nbsp;lidi, které jsem hodlal využít, pokud projeví ochotu, že&nbsp;půjdou se&nbsp;mnou do&nbsp;odlehlejších končin hor, protože tam mě&nbsp;letos zavede má&nbsp;práce. Starý Kašpar chtěl jít se&nbsp;mnou, ještě dva další, a&nbsp;tak jsem měl lidí dost. Poptal jsem se&nbsp;po&nbsp;svém učiteli na&nbsp;citeru, byl pryč a&nbsp;více méně nezvěstný. Nikdo o&nbsp;něm nic nevěděl. Vydal jsem se&nbsp;do&nbsp;Červené Slatiny, abych se&nbsp;poohlédl, jak pokročily práce s&nbsp;mramorem. Letos budou hotové a&nbsp;na podzim si&nbsp;budu moci výtvory odvézt domů. Když k&nbsp;tomu došlo, odjel jsem pro tohle léto z&nbsp;hostince U&nbsp;Javoru, kde jsem už&nbsp;tak dlouho pobýval, a&nbsp;vydal se&nbsp;do&nbsp;té&nbsp;části hor, kterou jsem hodlal probádat. Odcházel jsem z&nbsp;toho domu s&nbsp;nostalgickým pocitem.</span></p>
          <p class="chunk" data-nb-ref-number="51" data-nb-words="507" data-nb-chars="2977"><span class="idea" data-nb-ref-number="51" id="idea51" data-nb-words="507" data-nb-chars="2977">V&nbsp;jednom místě, kde se&nbsp;hory doširoka větví a&nbsp;divoce proplétají, ale vzdor tomu nejsou zdaleka tak krásné jako ty, z&nbsp;nichž jsem odcházel, usadil jsem se&nbsp;jakoby do&nbsp;ohniska svých snah. Postrádal jsem veselý hostinec U&nbsp;Javoru s&nbsp;třpytivými okny, postrádal jsem celé údolí, kde jsem málem zdomácněl. Najal jsem si&nbsp;příbytek v&nbsp;jednom domě, který byl u&nbsp;bran do&nbsp;tří údolí a&nbsp;zdál se&nbsp;mi&nbsp;nejvhodnější. Černý jedlový les mi&nbsp;hleděl do&nbsp;oken, kolem potoků, které proudily ze&nbsp;tří údolí, podle vlhkých luk a&nbsp;jiných otevřených míst se&nbsp;ubíral do&nbsp;údolních dolin a&nbsp;vzpínal se&nbsp;do&nbsp;hor. Vyšší vrcholky, anebo dokonce hory pod sněhem vzhledem k&nbsp;úzkému údolí nebyly nad tmavými jedlemi ani vidět. To&nbsp;mohlo být i&nbsp;důvodem, proč se&nbsp;dům a&nbsp;několik domků roztroušených po&nbsp;zalesněných stráních a&nbsp;táhnoucích se&nbsp;kolem potoků jmenoval Jedlová. Můj dům tvořily zdi porostlé zeleným mechem a&nbsp;hraničily s&nbsp;rozpadlou zahrádkou, v&nbsp;níž toho nerostlo o&nbsp;moc víc než pažitka. Na&nbsp;ulici byla zem černá a&nbsp;stejná čerň se&nbsp;táhla až&nbsp;do&nbsp;trávy; do&nbsp;tohohle hostince totiž zhusta přijížděly a&nbsp;nějaký čas se&nbsp;zdržely, aby se&nbsp;vozkové a&nbsp;zvířata osvěžili, jedině povozy s&nbsp;uhlím. Po&nbsp;celé té&nbsp;zalesněné končině, která když si&nbsp;ji&nbsp;člověk bedlivěji prohlédl, byla až&nbsp;nesmírná, byla roztroušena uhlířství, a&nbsp;temnou silnicí se&nbsp;brala celá procesí černých povozů a&nbsp;černých vozků a&nbsp;vezla uhlí do&nbsp;nížin, odkud se&nbsp;dopravovalo dokonce až&nbsp;do&nbsp;našeho města. Mohl jsem dostat pouze jediný pokoj s&nbsp;malými okny a&nbsp;železnými kříži. V&nbsp;pokoji byl stůl, dvě židle, postel a&nbsp;malovaná truhla, do&nbsp;níž jsem si&nbsp;uložil šaty a&nbsp;další věci. Na&nbsp;mé&nbsp;větší bedny mi&nbsp;vyhradili kout v&nbsp;jedné kůlně. Kašpar a&nbsp;ostatní, pokud jsme byli v&nbsp;hostinci, spali ve&nbsp;stodole na&nbsp;seně. Co&nbsp;jsem měl s&nbsp;sebou, ponechal jsem většinou v&nbsp;zavazadlech, pouze nezbytné věci jsem rozvěšel po&nbsp;hřebících, jež byly v&nbsp;pokoji, psací náčiní, vědecké knihy a&nbsp;své básníky jsem si&nbsp;rozložil po&nbsp;stole, na&nbsp;lůžko jsem si&nbsp;dal lůžkoviny, které jsem měl s&nbsp;sebou z&nbsp;domova, horské hole jsem si&nbsp;postavil do&nbsp;kouta, a&nbsp;byl jsem zařízen. Slunce, které pozdě dopoledne mi&nbsp;jedním oknem nahlíželo do&nbsp;pokoje, odpoledne se&nbsp;otřelo o&nbsp;druhé a&nbsp;záhy nato zlatilo vrcholky jedlí a&nbsp;poté se&nbsp;vytratilo. Už&nbsp;jsem pobýval v&nbsp;nejedné podobné ubytovně, byl jsem na&nbsp;ně&nbsp;zvyklý, podvolil jsem se&nbsp;i&nbsp;téhle a&nbsp;záhy jsem se&nbsp;seznámil s&nbsp;hostinským, s&nbsp;hostinskou a&nbsp;s&nbsp;jednou přičinlivou dcerou, s&nbsp;prostými, dobromyslnými lidmi malého myšlenkového obzoru. Jinak do&nbsp;hostince v&nbsp;Jedlové ještě přicházel občas jeden horský myslivec, jeden vzácný pocestný anebo jeden podomní obchodník. Největší počet hostů vedle uhlířských vozků tvořili dřevorubci, rozptýlení po&nbsp;rozlehlých lesích, kteří obyčejně přicházeli o&nbsp;sobotách anebo o&nbsp;dnech před velkými svátky a&nbsp;brali se&nbsp;ke&nbsp;svým. To&nbsp;pak začasté rádi pobyli v&nbsp;hostinci v&nbsp;Jedlové a&nbsp;měli se&nbsp;dobře. Všichni obyvatelé Jedlové se&nbsp;zabývali hlavně dřevorubectvím a&nbsp;jejich hlavním bohatstvím byly krávy a&nbsp;kozy, ty&nbsp;den co&nbsp;den chodily do&nbsp;lesa a&nbsp;mladší z&nbsp;nich po&nbsp;celé léto pobývaly na&nbsp;zalesněných vršcích a&nbsp;na výše položených porubech.</span></p>
          <p class="chunk" data-nb-ref-number="52" data-nb-words="479" data-nb-chars="2908"><span class="idea" data-nb-ref-number="52" id="idea52" data-nb-words="479" data-nb-chars="2908">Z&nbsp;tohohle hostince jsme se&nbsp;začali vydávat za&nbsp;naší prací. Naše kladivo putovalo dlouhými a&nbsp;rozlehlými lesy a&nbsp;lidé nosili do&nbsp;Jedlové svědectví rozmanité struktury půdy, na&nbsp;níž bujely rozsáhlé lesní porosty, v&nbsp;podobě různotvárných kamenů. I&nbsp;když z&nbsp;našeho hostince nebyly vidět skály hor, nebo snad dokonce led, ne&nbsp;že&nbsp;by&nbsp;jedno i&nbsp;druhé existovalo o&nbsp;to méně. Protože tady bylo všechno velkolepější, kdyžtě jsme byli hlouběji v&nbsp;horách a&nbsp;blíž jejich původnímu jádru, i&nbsp;lesy se&nbsp;rozlévaly doširoka mohutněji, a&nbsp;když člověk po&nbsp;mnoho hodin putoval v&nbsp;temném stínu vlhkých jedlí a&nbsp;smrků, jejich řady konečně řídly, jejich množství ubývalo, víc a&nbsp;víc bylo odumřelých kmenů anebo takových, jež zhubila nějaká nehoda, množily se&nbsp;suché kameny, a&nbsp;pokud teď po&nbsp;nich přicházela volná místa s&nbsp;krátkou travou anebo s&nbsp;hrubým pískem anebo s&nbsp;klečí, měl člověk před očima strmící šeré stěny obrovských rozměrů a&nbsp;v&nbsp;nich se&nbsp;blyštěla sněhová pole anebo mezi rozestupujícími se&nbsp;skalami vykukovala hora celá v&nbsp;bílém hávu. Po&nbsp;lesním světě se&nbsp;teď objevoval daleko rozsáhlejší skalní svět. Naše záměry nás z&nbsp;objetí lesů často vedly ven do&nbsp;hor. Když byly části celého skalního pásma probádány, když všechny vody, jež toto pásmo vysílá do&nbsp;údolí, byly prozkoumány, tak aby se&nbsp;prohlédly a&nbsp;zakreslily veškeré horniny, jež se&nbsp;v&nbsp;potoce vyskytovaly, když po&nbsp;několikerém a&nbsp;bedlivém zkoumání už&nbsp;se&nbsp;nevyskytlo nic nového, snažili jsme se&nbsp;ovládnout samo pásmo a&nbsp;projít všechny jeho články, pokud to&nbsp;moc a&nbsp;síla přírody dovolovaly. Tak nás naše záměry zaváděly do&nbsp;nejdivočejších a&nbsp;nejodlehlejších končin, vydávali jsme se&nbsp;na&nbsp;nejstrmější hřebeny, kde se&nbsp;před námi vznášelo plaché káně anebo něco neznámého a&nbsp;vyrůstala jakási osamělá dřevěná paže, již za&nbsp;celá staletí lidské oko nespatřilo; vystoupili jsme na&nbsp;prořídlé vrcholy, jež nám jak miniaturní obraz kladly k&nbsp;nohám nesmírnou spoustu lesů, v&nbsp;nichž někde stál náš hostinec, a&nbsp;obdělanější polnosti za&nbsp;hranicemi této končiny, tam kde bydlí lidé. Mí&nbsp;lidé byli stále pilnější. Tak jako člověk má&nbsp;v&nbsp;sobě vůbec puzení zvítězit nad přírodou a&nbsp;učinit se&nbsp;jejím pánem, co&nbsp;už&nbsp;děti vyjevují tím svým drobným stavěním a&nbsp;skládáním, ale ještě více ničením, a&nbsp;co dospělí ukazují tím, že&nbsp;zemi proměňují na&nbsp;cosi, z&nbsp;čeho pak pučí obživa, tak jak to&nbsp;velice často říká básník, jenž stvořil Achillea, ale i&nbsp;mnohdy přetvářejí ke&nbsp;své radosti, tak také obyvatel hor se&nbsp;snaží zkrotit své hory, protože je&nbsp;má&nbsp;rád, snaží se&nbsp;zdolat je, dobýt, snaží se&nbsp;vyšplhat i&nbsp;tam, kam jej žádný další důležitější účel nepudí. Vyprávění o&nbsp;takových výpravách, které podnikali, tvoří u&nbsp;obyvatel hor část životního koření. Mí&nbsp;lidé se&nbsp;svrchovaně radovali a&nbsp;s&nbsp;potěšením vnímali, když jsme kladivem a&nbsp;dlátem dílem vytesávali stupně do&nbsp;hladkých stěn, dílem vysekávali otvory, do&nbsp;nich zatloukali ze&nbsp;zásob skoby, tak zhotovovali žebříky a&nbsp;dostávali se&nbsp;tam, kam se&nbsp;dostat bylo zdánlivě nemožné. Často jsme se&nbsp;celé dny nevraceli do&nbsp;našeho hostince v&nbsp;Jedlové.</span></p>
          <p class="chunk" data-nb-ref-number="53" data-nb-words="369" data-nb-chars="2105"><span class="idea" data-nb-ref-number="53" id="idea53" data-nb-words="369" data-nb-chars="2105">Také jsem se&nbsp;často snažil vyšplhat na&nbsp;vrcholky vysokých hor, pokud mě&nbsp;tam přímo nevedlo to, čím jsem se&nbsp;zabýval. Stanul jsem na&nbsp;skále, která strměla nad ledem a&nbsp;nad sněhem, na&nbsp;jejím úpatí zela dávná puklina, ta&nbsp;se&nbsp;musela přeskočit anebo překonat tak, že&nbsp;jsme nejednou museli vyrobit žebříky a&nbsp;položili je&nbsp;přes led; stanul jsem občas na&nbsp;zcela nepatrné ploše posledního kamene, nad nímž už&nbsp;žádný nebyl, a&nbsp;díval se&nbsp;na&nbsp;to&nbsp;mraveniště hor kolem sebe a&nbsp;pod sebou, jež buď svými bílými hroty čněly ještě výše do&nbsp;nebe a&nbsp;vítězily nade mnou, anebo na&nbsp;mé&nbsp;úrovni se&nbsp;vypínaly do&nbsp;jiného povětří, anebo se&nbsp;smrskávaly a&nbsp;klesaly dolů a&nbsp;vypadaly jak drobnokresby, díval jsem se&nbsp;do&nbsp;údolí, jak se&nbsp;jako kouřově zbarvené vrásky táhnou všemi těmi tvary, a&nbsp;díval jsem se&nbsp;tam dolů na&nbsp;nejedno jezero jak na&nbsp;nějakou malou dlaždičku, díval jsem se&nbsp;přímo před sebe na&nbsp;krajiny jak na&nbsp;nějaké útlé desky, díval jsem se&nbsp;do&nbsp;kraje, kde jako ztopené v&nbsp;prašné mlze určitě tkvělo město, v&nbsp;němž žili všichni, kdo mi&nbsp;byli drazí, otec, matka a&nbsp;sestra, díval jsem se&nbsp;do&nbsp;výšin, které odsud vypadaly jako modravé beránky oblaků, do&nbsp;výšin, kde určitě někde byl Strázný dvůr a&nbsp;Hvězdný dvůr, v&nbsp;němž byl doma můj milý hostitel, kde bydlela dobrá, čistá Matylda, kde byl Eustach, kde se&nbsp;vyskytoval veselý, vášnivý Gustav a&nbsp;kde zářily Natáliiny oči. Všechno pode mnou mlčelo, jako kdyby svět vymřel, jako kdyby všechno to, co&nbsp;se&nbsp;kde živého hýbá a&nbsp;ozývá, byl snad sen. Ani nebylo sem do&nbsp;výše vidět nikde kouř, a&nbsp;ježto jsme si&nbsp;k&nbsp;takovým výstupům vybrali většinou krásný den, bývala většinou i&nbsp;obloha jasná a&nbsp;v&nbsp;té tmavě modré temnotě prázdnotou nekonečnější, než jak vypadá v&nbsp;dálce a&nbsp;v&nbsp;krajině zaplněné všelijakými drobnými věcmi. Když jsme sešli dolů, Kašpar za&nbsp;námi vytahal ze&nbsp;skal skoby a&nbsp;uložil je&nbsp;do&nbsp;pytle, který měl na&nbsp;provaze pověšený přes rameno, když jsme stáhli žebříky přes puklinu, anebo pokud jsme žebříky předtím nepotřebovali, přes tu&nbsp;spáru přeskočili, s&nbsp;vážností Kašparových tvrdých rysů anebo ve&nbsp;tvářích ostatních, co&nbsp;šli s&nbsp;námi, udála se&nbsp;jistá proměna, takže jsem z&nbsp;toho usoudil, že&nbsp;místo, kde jsme stáli, na&nbsp;ně&nbsp;na&nbsp;všechny určitě zapůsobilo.</span></p>
          <p class="chunk" data-nb-ref-number="54" data-nb-words="74" data-nb-chars="424"><span class="idea" data-nb-ref-number="54" id="idea54" data-nb-words="74" data-nb-chars="424">Chvíle nebo dny, jež jsem si&nbsp;mohl na&nbsp;práci uškudlit, protože jsem potřeboval klid anebo mi&nbsp;bylo na&nbsp;překážku počasí, věnoval jsem skicování jen tak nahozených krajin, a&nbsp;hlubokou noc, než se&nbsp;oči zavřely, ozařovala velká slova kohosi, kdo dávno zemřel a&nbsp;zanechal je&nbsp;v&nbsp;knize, a&nbsp;když svíce uhasla, ta&nbsp;slova si&nbsp;člověk bral s&nbsp;sebou do&nbsp;říše, která je&nbsp;nám takovou záhadou a&nbsp;připravuje nás na&nbsp;stav, který je&nbsp;nám ještě nezbadatelnější.</span></p>
          <p class="chunk" data-nb-ref-number="55" data-nb-words="91" data-nb-chars="488"><span class="idea" data-nb-ref-number="55" id="idea55" data-nb-words="91" data-nb-chars="488">Tak jako v&nbsp;nedávné minulosti nedokázal jsem se&nbsp;ani teď už&nbsp;spokojit s&nbsp;pouhým sběrem objektů své vědy, už&nbsp;jsem nedokázal jenom si&nbsp;zakreslovat, co&nbsp;jsme nalezli, aby vznikla představa, jak je&nbsp;všechno poskládáno přes sebe a&nbsp;vedle sebe&nbsp;– i&nbsp;když jsem to&nbsp;všechno vykonával i&nbsp;teď velice bedlivě&nbsp;–, musel jsem se&nbsp;ptát neustále na&nbsp;důvody, proč něco je, a&nbsp;na to, jak vůbec to&nbsp;a&nbsp;ono začalo. Vedl jsem toto uvažování dál a&nbsp;sepisoval, co&nbsp;mi&nbsp;táhlo myslí. Možná někdy v&nbsp;budoucnu z&nbsp;toho ze&nbsp;všeho něco bude.</span></p>
          <p class="chunk" data-nb-ref-number="56" data-nb-words="21" data-nb-chars="116"><span class="idea" data-nb-ref-number="56" id="idea56" data-nb-words="21" data-nb-chars="116">V&nbsp;době, kdy kvetly růže, přerušil jsem na&nbsp;chvíli své konání, chtěl jsem si&nbsp;dopřát přestávku a&nbsp;zajet na&nbsp;Strázný dvůr.</span></p>
          <p class="chunk" data-nb-ref-number="57" data-nb-words="109" data-nb-chars="638"><span class="idea" data-nb-ref-number="57" id="idea57" data-nb-words="109" data-nb-chars="638">Vyplatil jsem svým lidem mzdu, slíbil jsem jim, že&nbsp;je&nbsp;v&nbsp;budoucnu zase použiji, přidal jsem jim ke&nbsp;mzdě ještě něco peněz na&nbsp;cestu domů a&nbsp;propustil je. V&nbsp;hostinci v&nbsp;Jedlové jsem dobře zabalil všechno, co&nbsp;bylo mým vlastnictvím, vyrovnal, co&nbsp;jsem byl dlužen, řekl, že&nbsp;zase přijedu, a&nbsp;v&nbsp;malém jednospřežném horském kočáru jsem se&nbsp;vydal hlubokým úvozem, který od&nbsp;šumícího potoka u&nbsp;hostince v&nbsp;Jedlové vede vzhůru k&nbsp;lesu. Když jsem dorazil na&nbsp;širokou silnici, poslal jsem vozku zpátky a&nbsp;na další putování jsem si&nbsp;vybral poštovní dostavník. Úsek od&nbsp;poslední pošty k&nbsp;příteli jsem zdolal pěšky. Ještě jsem se&nbsp;postaral, aby zavazadla poslali za&nbsp;mnou.</span></p>
          <p class="chunk" data-nb-ref-number="58" data-nb-words="128" data-nb-chars="768"><span class="idea" data-nb-ref-number="58" id="idea58" data-nb-words="128" data-nb-chars="768">Dorazil jsem tam později, než jsem měl původně v&nbsp;úmyslu. V&nbsp;té hluboké odloučenosti a&nbsp;v&nbsp;té výši a&nbsp;chladu, kde leží Jedlová, jsem nesprávně usuzoval, co&nbsp;se&nbsp;asi tak děje jinde. V&nbsp;otevřenějších končinách bylo teplé jaro a&nbsp;velice teplé časné léto, což se&nbsp;v&nbsp;horách tak dobře odhadnout nedalo. Proto růže v&nbsp;radostné hojnosti kvetly už&nbsp;ve&nbsp;všech zahradách, kolem nichž jsem putoval. V&nbsp;krásné dokonalosti bezvadné koruny listnatých stromů u&nbsp;mého hostitele hleděly nad temnou střechou domu a&nbsp;tyčily se&nbsp;u&nbsp;obou křídel mřížových vrat u&nbsp;zahrady, když jsem vystoupal vzhůru kopcem. Záclony v&nbsp;oknech, jež byla dílem dokořán, dílem kvůli vedru zavřená, mě&nbsp;pohostinně vítaly, a&nbsp;lahodný zpěv ptáků a&nbsp;nejedno hlasitější osamělé volání mě&nbsp;pozdravovaly jako někoho, kdo tu&nbsp;je&nbsp;už&nbsp;dávno známý.</span></p>
          <p class="chunk" data-nb-ref-number="59" data-nb-words="19" data-nb-chars="120"><span class="idea" data-nb-ref-number="59" id="idea59" data-nb-words="19" data-nb-chars="120">Ježto jsem věděl, jak mřížová vrata fungují, stiskl jsem příslušné zařízení, křídlo se&nbsp;otevřelo a&nbsp;vešel jsem do&nbsp;zahrady.</span></p>
          <p class="chunk" data-nb-ref-number="60" data-nb-words="83" data-nb-chars="471"><span class="idea" data-nb-ref-number="60" id="idea60" data-nb-words="83" data-nb-chars="471">Můj hostitel byl u&nbsp;včel. Dozvěděl jsem se&nbsp;to&nbsp;od&nbsp;zahradníka, kterého jsem uviděl prvního. Cosi pořádal v&nbsp;jednom muškátovém záhonu poblíž vchodu. Vydal jsem se&nbsp;ke&nbsp;včelám. Můj hostitel stál před úlem a&nbsp;čekal na&nbsp;mladou rodinku, která se&nbsp;chystala rojit. Řekl mi&nbsp;to, když jsem k&nbsp;němu přišel, abych se&nbsp;s&nbsp;ním pozdravil. Uvítání bylo málem bouřlivé, jako mezi otcem a&nbsp;synem, natolik se&nbsp;už&nbsp;vystupňovala má&nbsp;láska vůči němu, a&nbsp;stejně tak se&nbsp;asi už&nbsp;prohloubila jeho náklonnost ke&nbsp;mně.</span></p>
          <p class="chunk" data-nb-ref-number="61" data-nb-words="30" data-nb-chars="167"><span class="idea" data-nb-ref-number="61" id="idea61" data-nb-words="30" data-nb-chars="167">A&nbsp;ježto zřejmě nemohl odejít od&nbsp;toho, co&nbsp;zamýšlel, řekl jsem, že&nbsp;bych rád pozdravil i&nbsp;ostatní, a&nbsp;on souhlasil. Vyložil mi, že&nbsp;Matylda a&nbsp;Natálie jsou na&nbsp;Strázném dvoře.</span></p>
          <p class="chunk" data-nb-ref-number="62" data-nb-words="494" data-nb-chars="2761"><span class="idea" data-nb-ref-number="62" id="idea62" data-nb-words="494" data-nb-chars="2761">Vydal jsem se&nbsp;k&nbsp;domu. Gustav se&nbsp;už&nbsp;dozvěděl, že&nbsp;jsem tu, vyrazil po&nbsp;schodech dolů a&nbsp;ke mně. Pozdrav, na&nbsp;oplátku totéž, otázky, odpovědi, výčitky, že&nbsp;jsem přijel tak pozdě a&nbsp;nevyužil pár dnů na&nbsp;jaře a&nbsp;nevyrazil na&nbsp;Strázný dvůr. Gustav řekl, že&nbsp;mi&nbsp;toho má&nbsp;hodně co&nbsp;vyprávět, že&nbsp;mi&nbsp;všechno musí říci a&nbsp;že tu&nbsp;musím pobýt dlouho, hodně dlouho. Dovedl mě&nbsp;ke&nbsp;své matce. Ta&nbsp;seděla u&nbsp;stolu poblíž jednoho keře a&nbsp;četla. Vstala, když mě&nbsp;viděla přicházet, a&nbsp;vydala se&nbsp;mi&nbsp;naproti. Podala mi&nbsp;ruku a&nbsp;já jsem se&nbsp;ji&nbsp;chystal políbit, jak je&nbsp;to&nbsp;zvykem u&nbsp;nás ve&nbsp;městě. Ona to&nbsp;nedovolila. Už&nbsp;dříve jsem postřehl, že&nbsp;nestrpí, aby jí&nbsp;někdo líbal ruku; ale v&nbsp;tu chvíli jsem na&nbsp;to&nbsp;nepomyslel. Řekla, že&nbsp;mě&nbsp;ze&nbsp;srdce vítá, že&nbsp;mě&nbsp;čekala už&nbsp;dříve a&nbsp;že budu muset věnovat čas ne&nbsp;zrovna krátký zdejším přátelům. V&nbsp;téhle debatě jsme se&nbsp;vrátili ke&nbsp;stolu, na&nbsp;kterém měla položenu knihu, a&nbsp;vyzvala mě, ať&nbsp;si&nbsp;přisednu. Uvelebil jsem se&nbsp;na&nbsp;jedné z&nbsp;židlí, co&nbsp;tu&nbsp;stály. Gustav se&nbsp;postavil vedle nás. Tvář jeho matky byla tak veselá a&nbsp;přátelská, až&nbsp;jsem si&nbsp;pomyslel, že&nbsp;jsem ji&nbsp;takovou ještě vůbec neviděl. Anebo byla taková vždycky a&nbsp;v&nbsp;mých vzpomínkách jenom ustoupila trochu do&nbsp;pozadí. Skutečně, pokaždé když jsem Matyldu uviděl po&nbsp;dlouhém odloučení, ačkoliv stárla jako žena, připadala mi&nbsp;pořád líbeznější a&nbsp;pořád půvabnější. Mezi vráskami stáří a&nbsp;rysy, jež ukazovaly na&nbsp;hodnou řádku let, přebývala krása, která dojímala a&nbsp;budila důvěru. A&nbsp;ještě víc než krása, jak jsem teď poznával, kdyžtě jsem si&nbsp;už&nbsp;bedlivě prohlédl tolik tváří, tak laskavě a&nbsp;hotově se&nbsp;vyjevovala duše a&nbsp;působila tak na&nbsp;lidi, kteří se&nbsp;k&nbsp;ní přiblížili. Kolem čistého čela se&nbsp;táhla běl čepcového okruží a&nbsp;podobné bílé proužky měla i&nbsp;kolem jemných rukou. Na&nbsp;stole stál květináč s&nbsp;tmavou, téměř fialkově modrou růží. Matylda se&nbsp;pohodlně opřela v&nbsp;rákosovém křesle, v&nbsp;němž seděla, sepjala ruce na&nbsp;klíně a&nbsp;řekla: „Budeme ve&nbsp;Hvězdném dvoře pořádat malou slavnost. Víte, že&nbsp;jsme začali smývat bílé vápno, kterým v&nbsp;dřívějších letech natřeli ty&nbsp;velké kamenné plochy, jimiž jsou vyloženy zdi našeho domu, poněvadž náš přítel měl za&nbsp;to, že&nbsp;vápnem je&nbsp;dům ošklivý a&nbsp;že bude vypadat daleko krásněji, když se&nbsp;vápno odstraní a&nbsp;bude vidět holý kámen. Letos se&nbsp;dokončila celá přední plocha domu, právě se&nbsp;snímá lešení, a&nbsp;až se&nbsp;zahladí i&nbsp;všechny stopy na&nbsp;zemi před domem, až&nbsp;se&nbsp;uhrabe písek, vyčistí a&nbsp;omyje trávník, aby na&nbsp;něm nebyly žádné skvrny od&nbsp;vápna, nýbrž jenom čistá zeleň, všichni si&nbsp;tam vyjedeme, abychom si&nbsp;to&nbsp;tam prohlédli a&nbsp;řekli, co&nbsp;si&nbsp;o&nbsp;tom myslíme, jestli dům získal, tak jak se&nbsp;to&nbsp;slibovalo. Přijedou i&nbsp;další lidé, mezi nimi nejspíš někteří sousedé, a&nbsp;ježto vy&nbsp;patříte k&nbsp;našim přátelům ze&nbsp;Strázného dvora a&nbsp;ježto bychom všichni rádi věděli, co&nbsp;o&nbsp;tom všem soudíte, prosím vás, abyste se&nbsp;všeho rovněž zúčastnil a&nbsp;přidal se&nbsp;k&nbsp;hostům.“</span></p>
          <p class="chunk" data-nb-ref-number="63" data-nb-words="120" data-nb-chars="713"><span class="idea" data-nb-ref-number="63" id="idea63" data-nb-words="120" data-nb-chars="713">„Můj úsudek není nijak závažný,“ odpověděl jsem jí, „a není-li zcela zavrženíhodný a&nbsp;nabyl-li jsem nějakých znalostí a&nbsp;jistého vnímání krásy, pak za&nbsp;to&nbsp;a&nbsp;všechno vděčím vlastníkovi tohoto domu, protože mě&nbsp;tak vlídně přijal a&nbsp;leccos ve&nbsp;mně probudil, co&nbsp;by&nbsp;si&nbsp;jinak asi vůbec nevydobylo sebemenší význam. Stěží tedy něčím přispěji ke&nbsp;konstatování, jak se&nbsp;mají věci ve&nbsp;Hvězdném dvoře, a&nbsp;můj názor bude jistě i&nbsp;názorem mého hostitele a&nbsp;Eustachovým; ale kdyžtě mě&nbsp;tak přátelsky zvete a&nbsp;mně dělá velikou radost, mohu-li být ve&nbsp;vašem domě, rád přijímám to&nbsp;pozvání, za&nbsp;předpokladu, že&nbsp;se&nbsp;to&nbsp;všechno nebude odbývat příliš pozdě, ježto se&nbsp;musím ještě v&nbsp;tomhle létě vrátit na&nbsp;místo, kde teď pracuji, a&nbsp;ještě leccos vykonat.“</span></p>
          <p class="chunk" data-nb-ref-number="64" data-nb-words="338" data-nb-chars="1940"><span class="idea" data-nb-ref-number="64" id="idea64" data-nb-words="338" data-nb-chars="1940">„Odbude se&nbsp;to&nbsp;hodně brzo,“ opáčila, „je tu&nbsp;beztak už&nbsp;dosti dlouho zvykem, že&nbsp;když odkvetou růže, kvůli nimž mě&nbsp;vždy zvou do&nbsp;tohohle domu, naši zdejší přátelé se&nbsp;odeberou do&nbsp;Hvězdného dvora. Bude tomu tak i&nbsp;letos. Než se&nbsp;tady jemné plátky těchhle květů plně rozvinou a&nbsp;posléze uvadnou a&nbsp;opadají, náš správce ve&nbsp;Hvězdném dvoře všechno uspořádá, tak aby už&nbsp;nebylo příliš poznat nějaký zmatek, napíše nám sem dopis a&nbsp;my stanovíme, kdy se&nbsp;setkáme. Bude záviset na&nbsp;úsudku, pokud se&nbsp;nějaký vysloví valnou většinou, jestli se&nbsp;vynaloží prostředky i&nbsp;na vyčištění další části domu, anebo jestli nynější stav, když jedna strana je&nbsp;vyčištěná od&nbsp;nátěru, ostatní však ho&nbsp;na&nbsp;sobě pořád mají, ač&nbsp;je&nbsp;dojista ne&nbsp;tak hezký, než kdyby nadále všechno bylo natřeno, má&nbsp;se&nbsp;tak ponechat, anebo jestli to, co&nbsp;se&nbsp;očistilo, má&nbsp;se&nbsp;znovu natřít. Ostatně že&nbsp;si&nbsp;svého názoru příliš neceníte, v&nbsp;tom jste k&nbsp;sobě nespravedlivý. Jestliže v&nbsp;blízkosti vašeho přítele cosi vyrazilo na&nbsp;květ dříve, je&nbsp;to&nbsp;nejspíš docela přirozené; u&nbsp;nás u&nbsp;lidí je&nbsp;tomu přece tak, že&nbsp;všechno v&nbsp;nás vypěstovávají zase jiní, a&nbsp;je šťastnou výsadou významných lidí, že&nbsp;u&nbsp;jiných leccos významné, co&nbsp;se&nbsp;u&nbsp;nich jinak projevuje až&nbsp;později, rozvíjejí časně. Jak jisté byly ve&nbsp;vás vlohy k&nbsp;věcem vyšším a&nbsp;velkolepějším, ukazuje i&nbsp;to, že&nbsp;jste si&nbsp;z&nbsp;vlastního popudu vybral vědeckou práci, po&nbsp;níž jinak naši mladí v&nbsp;letech, kdy vy&nbsp;jste se&nbsp;už&nbsp;rozhodl, obvykle nesahají, a&nbsp;že vaše srdce tíhlo ke&nbsp;kráse, vyplývá z&nbsp;toho, že&nbsp;jste záhy začal objekty své vědy zobrazovat; tomu ten, komu se&nbsp;výtvarného smyslu nedostává, tak snadno nepropadne, ten si&nbsp;spíš zhotovuje písemné seznamy, a&nbsp;posléze jste se&nbsp;pokusil přece zakrátko o&nbsp;zpodobování jiných věcí, hlav lidí, krajin a&nbsp;oddal jste se&nbsp;básníkům. Ale že&nbsp;to&nbsp;nebyl nešťastný den, kdy jste se&nbsp;vydal vzhůru po&nbsp;tomhle kopci, projevuje se&nbsp;v&nbsp;jedné skutečnosti: Vy&nbsp;máte rád majitele tohohle domu, a&nbsp;moci mít rád nějakého člověka je&nbsp;velkým ziskem pro toho, kdo v&nbsp;sobě má&nbsp;tenhle cit.“</span></p>
          <p class="chunk" data-nb-ref-number="65" data-nb-words="11" data-nb-chars="63"><span class="idea" data-nb-ref-number="65" id="idea65" data-nb-words="11" data-nb-chars="63">Když to&nbsp;matka říkala, Gustav se&nbsp;na&nbsp;ni&nbsp;neustále přátelsky díval.</span></p>
          <p class="chunk" data-nb-ref-number="66" data-nb-words="9" data-nb-chars="60"><span class="idea" data-nb-ref-number="66" id="idea66" data-nb-words="9" data-nb-chars="60">Já&nbsp;jsem řekl: „On je&nbsp;člověk neobyčejný, naprosto mimořádný.“</span></p>
          <p class="chunk" data-nb-ref-number="67" data-nb-words="31" data-nb-chars="182"><span class="idea" data-nb-ref-number="67" id="idea67" data-nb-words="31" data-nb-chars="182">Matylda na&nbsp;tohle neřekla nic, jen chvíli mlčela. Posléze znovu zahovořila: „Já si&nbsp;tuhle sazenici růže postavila na&nbsp;stůl tak trochu jako společnici v&nbsp;životě&nbsp;– líbí se&nbsp;vám ta&nbsp;květina?“</span></p>
          <p class="chunk" data-nb-ref-number="68" data-nb-words="19" data-nb-chars="100"><span class="idea" data-nb-ref-number="68" id="idea68" data-nb-words="19" data-nb-chars="100">„Líbí se&nbsp;mi&nbsp;velice,“ odpověděl jsem jí, „ony se&nbsp;mi&nbsp;vůbec líbí růže, které se&nbsp;pěstují v&nbsp;tomhle domě.“</span></p>
          <p class="chunk" data-nb-ref-number="69" data-nb-words="176" data-nb-chars="988"><span class="idea" data-nb-ref-number="69" id="idea69" data-nb-words="176" data-nb-chars="988">„Je to&nbsp;nový druh,“ řekla Matylda, „dostala jsem z&nbsp;Anglie dopis a&nbsp;v&nbsp;něm přítelkyně mluvila s&nbsp;uznáním o&nbsp;jedné růži, kterou viděla v&nbsp;Kew; připojila její jméno. Ježto jsem to&nbsp;jméno v&nbsp;seznamu našich růží nenalezla, napadlo mě, že&nbsp;by&nbsp;to&nbsp;mohl být druh, jaký náš přítel nemá. Napsala jsem přítelkyni, jestli by&nbsp;mi&nbsp;sazenici takové růže nemohla obstarat. S&nbsp;pomocí jednoho člověka, který nás obě zná, dostala tu&nbsp;rostlinu, a&nbsp;tohle jaro mi&nbsp;ji&nbsp;poslali v&nbsp;květináči z&nbsp;Anglie, velice dobře a&nbsp;důmyslně zabalenou. Pěstovala jsem ji, a&nbsp;když se&nbsp;užuž rozvíjely květy, přivezla jsem ji&nbsp;našemu příteli. Růže se&nbsp;tady úplně rozvily, a&nbsp;viděli jsme&nbsp;– zvláště on, protože on&nbsp;znal veškeré příznaky&nbsp;–, že&nbsp;tahle květina se&nbsp;ve&nbsp;sbírce v&nbsp;tomhle domě doposud nevyskytuje. Eustach ji&nbsp;nakreslil, abychom si&nbsp;ji&nbsp;uchovali v&nbsp;paměti a&nbsp;jestli ty, které po&nbsp;ní&nbsp;přijdou v&nbsp;budoucnu, budou se&nbsp;jí&nbsp;podobat. Můj přítel napsal do&nbsp;Anglie o&nbsp;roub na&nbsp;příští jaro, tahle rostlina bude zatím i&nbsp;nadále tady v&nbsp;květináči a&nbsp;tady se&nbsp;o&nbsp;ni bude pečovat.“</span></p>
          <p class="chunk" data-nb-ref-number="70" data-nb-words="66" data-nb-chars="405"><span class="idea" data-nb-ref-number="70" id="idea70" data-nb-words="66" data-nb-chars="405">Když tohle říkala, vedle úzké pěšiny, která vedla z&nbsp;křovisek na&nbsp;prostranství, pohnuly se&nbsp;větve a&nbsp;na pěšinu vešla Natálie. Byla celá vzrušená a&nbsp;v&nbsp;ruce měla svazek polních květin. Nemohla vědět, že&nbsp;je&nbsp;u&nbsp;matky někdo cizí; velice se&nbsp;totiž vylekala, a&nbsp;připadalo mi, jako kdyby ruměncem rozpáleného obličeje prošlehla bledost, kterou vystřídal ruměnec ještě silnější. Já&nbsp;jsem se&nbsp;málem také vylekal a&nbsp;vstal jsem.</span></p>
          <p class="chunk" data-nb-ref-number="71" data-nb-words="21" data-nb-chars="108"><span class="idea" data-nb-ref-number="71" id="idea71" data-nb-words="21" data-nb-chars="108">Zastavila se&nbsp;v&nbsp;koutě u&nbsp;keřů a&nbsp;já jsem řekl: „Velice mě&nbsp;těší, slečno, že&nbsp;vás vidím v&nbsp;tak dobrém rozpoložení.“</span></p>
          <p class="chunk" data-nb-ref-number="72" data-nb-words="8" data-nb-chars="42"><span class="idea" data-nb-ref-number="72" id="idea72" data-nb-words="8" data-nb-chars="42">„Mě také těší, že&nbsp;se&nbsp;máte dobře,“ opáčila.</span></p>
          <p class="chunk" data-nb-ref-number="73" data-nb-words="36" data-nb-chars="206"><span class="idea" data-nb-ref-number="73" id="idea73" data-nb-words="36" data-nb-chars="206">„Dítě, jsi celá rozpálená,“ řekla matka, „určitěs byla daleko, už&nbsp;bude poledne a&nbsp;to bys neměla chodit tak daleko. Posaď se&nbsp;tu&nbsp;na&nbsp;některou z&nbsp;židlí, ale sedni si&nbsp;na&nbsp;slunce, aby ses příliš rychle nezchladila.“</span></p>
          <p class="chunk" data-nb-ref-number="74" data-nb-words="93" data-nb-chars="530"><span class="idea" data-nb-ref-number="74" id="idea74" data-nb-words="93" data-nb-chars="530">Natálie ještě jen docela chviličku stála, pak si&nbsp;k&nbsp;sobě poslušně přisunula jednu z&nbsp;židlí, co&nbsp;tu&nbsp;všude stály, tak aby na&nbsp;ni&nbsp;na&nbsp;celou svítilo slunce, a&nbsp;usedla na&nbsp;ni. Když vyšla z&nbsp;křoviska, měla v&nbsp;ruce okrouhlý klobouk s&nbsp;nepříliš velkým štítkem, tak jak jej Matylda i&nbsp;ona často nosívaly na&nbsp;procházkách poblíž Růžového domu a&nbsp;Hvězdného dvora, a&nbsp;teď, když jí&nbsp;slunce svítilo na&nbsp;temeno, nasadila si&nbsp;ho. Svazek polních květin, který přinesla, položila na&nbsp;stůl a&nbsp;začala z&nbsp;něho lovit jednotlivé rostliny a&nbsp;pořádat je&nbsp;do&nbsp;jakési další kytice.</span></p>
          <p class="chunk" data-nb-ref-number="75" data-nb-words="6" data-nb-chars="36"><span class="idea" data-nb-ref-number="75" id="idea75" data-nb-words="6" data-nb-chars="36">„Kdepaks byla?“ zeptala se&nbsp;jí&nbsp;matka.</span></p>
          <p class="chunk" data-nb-ref-number="76" data-nb-words="89" data-nb-chars="497"><span class="idea" data-nb-ref-number="76" id="idea76" data-nb-words="89" data-nb-chars="497">„Zašla jsem do&nbsp;zahrady na&nbsp;několik míst, kde jsou růže,“ odpověděla jí&nbsp;Natálie, „dala jsem se&nbsp;mezi keři kolem zakrslých ovocných stromů a&nbsp;pod velkými stromy, pak nahoru ke&nbsp;třešni a&nbsp;odtud ven. Tam bylo zaseto, mezi stébly obilí a&nbsp;v&nbsp;trávě to&nbsp;jen kvetlo. Šla jsem pořád dál po&nbsp;úzké pěšině mezi obilím, došla jsem k&nbsp;polnímu odpočinku, chvíli jsem tam poseděla, pak jsem na&nbsp;obilním vršku chodila po&nbsp;několika mezích bez cesty jen tak mezi poli, trhala tyhle květiny a&nbsp;pak jsem se&nbsp;zas vrátila do&nbsp;zahrady.“</span></p>
          <p class="chunk" data-nb-ref-number="77" data-nb-words="24" data-nb-chars="135"><span class="idea" data-nb-ref-number="77" id="idea77" data-nb-words="24" data-nb-chars="135">„A&nbsp;pobylas tam nahoře dlouho, a&nbsp;tos celou tu&nbsp;dobu vynaložila na&nbsp;to, abys pátrala po&nbsp;těchhle květinách a&nbsp;trhala je?“ zeptala se&nbsp;Matylda.</span></p>
          <p class="chunk" data-nb-ref-number="78" data-nb-words="44" data-nb-chars="243"><span class="idea" data-nb-ref-number="78" id="idea78" data-nb-words="44" data-nb-chars="243">„Nevím, jak dlouho jsem tam nahoře pobyla; ale myslím si, že&nbsp;to&nbsp;asi dlouho nebylo,“ odpověděla jí&nbsp;Natálie, „netrhala jsem jenom tady ty&nbsp;květiny, také jsem se&nbsp;dívala na&nbsp;hory, hleděla jsem na&nbsp;nebe a&nbsp;na krajinu, na&nbsp;tuhle zahradu a&nbsp;na tenhle dům.“</span></p>
          <p class="chunk" data-nb-ref-number="79" data-nb-words="89" data-nb-chars="505"><span class="idea" data-nb-ref-number="79" id="idea79" data-nb-words="89" data-nb-chars="505">„Dítě,“ řekla Matylda, „není nic špatného, když se&nbsp;procházíš tady po&nbsp;okolí domu; ale není dobré, když se&nbsp;na&nbsp;tom horkém slunci, které sice k&nbsp;polednímu ještě není nejrozpálenější, ale tak nebo tak už&nbsp;horké dost, touláš po&nbsp;vršku, který je&nbsp;na&nbsp;slunci nejvíc ze&nbsp;všeho, na&nbsp;kterém není jediný strom&nbsp;– vyjma odpočinku&nbsp;– ani jediný keř, který by&nbsp;mohl poskytnout stín. A&nbsp;také nevíš, jak dlouho budeš v&nbsp;tom vedru, když budeš soustředěně obhlížet okolí anebo budeš trhat květiny a&nbsp;v&nbsp;tom zaujetí nebudeš hledět na&nbsp;čas.“</span></p>
          <p class="chunk" data-nb-ref-number="80" data-nb-words="54" data-nb-chars="294"><span class="idea" data-nb-ref-number="80" id="idea80" data-nb-words="54" data-nb-chars="294">„Já se&nbsp;nesoustředila na&nbsp;trhání květin,“ opáčila Natálie, „já květiny sbírala jen tak tu&nbsp;a&nbsp;tam, jak se&nbsp;mi&nbsp;naskytly, když jsem šla kolem. Slunce mi&nbsp;neubližuje tak, jak si&nbsp;myslíš, milá máti, mně je&nbsp;na&nbsp;něm docela dobře a&nbsp;volně, neunavuju se, a&nbsp;tělesné teplo mě&nbsp;spíš posiluje, než že&nbsp;by&nbsp;mě&nbsp;krušilo.“</span></p>
          <p class="chunk" data-nb-ref-number="81" data-nb-words="8" data-nb-chars="45"><span class="idea" data-nb-ref-number="81" id="idea81" data-nb-words="8" data-nb-chars="45">„Taky jsi měla klobouk na&nbsp;ruce,“ řekla matka.</span></p>
          <p class="chunk" data-nb-ref-number="82" data-nb-words="48" data-nb-chars="278"><span class="idea" data-nb-ref-number="82" id="idea82" data-nb-words="48" data-nb-chars="278">„Ano, to&nbsp;jsem měla,“ odpověděla jí&nbsp;Natálie, „ale ty&nbsp;víš, že&nbsp;mám husté vlasy, slunce se&nbsp;na&nbsp;ně&nbsp;klade blaživě, blaživěji, než když mám klobouk na&nbsp;hlavě, protože ten strašně rozpaluje, a&nbsp;vzduch volně proudící je&nbsp;příjemný, když má&nbsp;člověk hlavu volnou, příjemný na&nbsp;čele a&nbsp;na vlasech.“</span></p>
          <p class="chunk" data-nb-ref-number="83" data-nb-words="324" data-nb-chars="1902"><span class="idea" data-nb-ref-number="83" id="idea83" data-nb-words="324" data-nb-chars="1902">Díval jsem se&nbsp;na&nbsp;Natálii, když takhle mluvila. Teprve teď jsem poznal, proč mi&nbsp;vždycky připadala tak zvláštní, poprvé od&nbsp;chvíle, kdy jsem uviděl otcovy ryté kameny. Připadlo mi, že&nbsp;Natálie se&nbsp;podobá jedné tváři, kterou jsem postřehl na&nbsp;kamenech, anebo spíše měla ve&nbsp;svých rysech cosi, co&nbsp;bylo stejné jako v&nbsp;rysech tváří na&nbsp;rytých kamenech. Čelo, nos, ústa, oči, líce měly v&nbsp;sobě přesně to, co&nbsp;měly ženy na&nbsp;oněch kamenech, cosi svobodného, výsostného, prostého, něžného, a&nbsp;přesto silného, co&nbsp;ukazuje na&nbsp;dokonale utvořené tělo, ale i&nbsp;na osobitou vůli a&nbsp;na osobitou duši. Podíval jsem se&nbsp;po&nbsp;Gustavovi, který pořád ještě stál vedle stolu, jestli i&nbsp;na něm třeba odkryji něco podobného. Nebyl ještě tak vyzrálý, aby se&nbsp;na&nbsp;něm projevovala podstata jeho osobnosti, rysy měl ještě příliš oblé a&nbsp;měkké; ale zdálo se&nbsp;mi, že&nbsp;za&nbsp;několik let bude vypadat tak, jak vyhlížejí tváře jinochů zpod přilbic na&nbsp;kamenech, a&nbsp;že se&nbsp;pak bude ještě více podobat Natálii. Podíval jsem se&nbsp;i&nbsp;po Matyldě; ale její rysy už&nbsp;nabyly menší výraznosti, tak jak tomu je&nbsp;ve&nbsp;stáří. Nicméně jsem si&nbsp;pomyslel, že&nbsp;v&nbsp;minulosti ne&nbsp;tak vzdálené dojista vypadala i&nbsp;ona tak, jak vypadají postarší ženy na&nbsp;kamenech. Natálie tedy jako kdyby pocházela z&nbsp;pokolení, které pominulo a&nbsp;které bylo jiné a&nbsp;samostatnější než to&nbsp;dnešní. Dlouho jsem se&nbsp;díval na&nbsp;tu&nbsp;postavu, která když mluvila, tu&nbsp;k&nbsp;nám oči pozvedla, tu&nbsp;je&nbsp;zase sklopila ke&nbsp;květinám. Že&nbsp;její hlava vypadala tak anticky, jak to&nbsp;otec tímhle starořímským přívlastkem říkal o&nbsp;svých kamenech, to&nbsp;možná zčásti mělo důvod i&nbsp;v&nbsp;tom&nbsp;– přinejmenším tím její podoba získávala&nbsp;–, že&nbsp;svým dokonale utvářeným hrdlem čněla z&nbsp;docela prostého šatu bez ozdob. Hrdlo nevroubil žádný zbytečný látkový dodatek anebo nějaká jiná ozdoba&nbsp;– čímž tváře pouze půvabné jsou ještě půvabnější&nbsp;–, hrdlo zakončoval šat barvy nikoliv nápadné a&nbsp;nikoliv nápadného střihu a&nbsp;ten korunoval to&nbsp;čisté hrdlo a&nbsp;přecházel ve&nbsp;zbytek postavy.</span></p>
          <p class="chunk" data-nb-ref-number="84" data-nb-words="90" data-nb-chars="521"><span class="idea" data-nb-ref-number="84" id="idea84" data-nb-words="90" data-nb-chars="521">Když Natálie promlouvala, matka se&nbsp;na&nbsp;ni&nbsp;přátelsky dívala a&nbsp;řekla poté: „V&nbsp;mládí je&nbsp;všechno dobré, v&nbsp;mládí vposledku všechno spěje ke&nbsp;zdaru, nejspíš také mládí vycítí, čeho je&nbsp;mu&nbsp;třeba, tak jako stáří cítí, co&nbsp;potřebuje&nbsp;– klid a&nbsp;ticho –, a&nbsp;náš přítel také přece říká, že&nbsp;má&nbsp;člověk ponechat slovo přírodě, proto si&nbsp;choď podle toho, jak cítíš, Natálie, ty&nbsp;se&nbsp;ničeho nesprávného nedopustíš, nikdy ses nedopustila, ty&nbsp;nezanedbáš nic, co&nbsp;jsme ti&nbsp;kdy říkali, a&nbsp;nikdy se&nbsp;nezahloubáš do&nbsp;myšlenek natolik, abys zapomněla na&nbsp;tělo.“</span></p>
          <p class="chunk" data-nb-ref-number="85" data-nb-words="70" data-nb-chars="375"><span class="idea" data-nb-ref-number="85" id="idea85" data-nb-words="70" data-nb-chars="375">„To se&nbsp;nezahloubám, máti,“ opáčila Natálie, „ale dovol mi&nbsp;projít se, velmi po&nbsp;tom toužím. Budu si&nbsp;počínat střídmě, jak jen budu moci; to&nbsp;kvůli tobě, máti, aby ses neznepokojovala. Ráda bych se&nbsp;prošla po&nbsp;polním vršku, pak i&nbsp;údolím a&nbsp;po lese, ráda bych putovala i&nbsp;po kraji a&nbsp;všechno si&nbsp;v&nbsp;něm prohlédla a&nbsp;na všechno se&nbsp;podívala A&nbsp;poté klid nad jiné krásně uzamkne mysl a&nbsp;touhy.“</span></p>
          <p class="chunk" data-nb-ref-number="86" data-nb-words="57" data-nb-chars="347"><span class="idea" data-nb-ref-number="86" id="idea86" data-nb-words="57" data-nb-chars="347">Že&nbsp;se&nbsp;Natálie tím procházením na&nbsp;horkém slunci těsně před poled­nem přece jen rozpálila, to&nbsp;prozrazovala její tvář. Ta&nbsp;si&nbsp;ponechávala ruměnec, kterého nabyla po&nbsp;prvním zblednutí, a&nbsp;pozbyla ho&nbsp;pouze nepatrně, když seděla u&nbsp;stolu, což byla jenom chvilka. Ten ruměnec jí&nbsp;kvetl na&nbsp;lících jako něžné světlo a&nbsp;zkrášloval je&nbsp;téměř jak nějaký jasný třpyt.</span></p>
          <p class="chunk" data-nb-ref-number="87" data-nb-words="74" data-nb-chars="433"><span class="idea" data-nb-ref-number="87" id="idea87" data-nb-words="74" data-nb-chars="433">Dál se&nbsp;obírala květinami, jednu po&nbsp;druhé z&nbsp;větší kytice kladla do&nbsp;té&nbsp;menší, až&nbsp;z&nbsp;menší byla posléze větší a&nbsp;větší se&nbsp;neustále zmenšovala. Jedinou květinu nevyřadila, nezahodila jediné stéblo trávy, které se&nbsp;jí&nbsp;naskytlo; vypadalo to&nbsp;tedy, že&nbsp;ani tak nehodlá z&nbsp;květin nějak vybírat, jako spíše z&nbsp;dosavadní kytice vytvářet novou, jež bude krásnější. A&nbsp;tak tomu i&nbsp;bylo; původní kytice totiž posléze zmizela a&nbsp;na stole už&nbsp;byla jenom nová.</span></p>
          <p class="chunk" data-nb-ref-number="88" data-nb-words="32" data-nb-chars="165"><span class="idea" data-nb-ref-number="88" id="idea88" data-nb-words="32" data-nb-chars="165">Matylda měla svou knihu pořád před sebou na&nbsp;stole a&nbsp;už do&nbsp;ní&nbsp;nenahlédla. Vyptávala se&nbsp;mě, kde jsem naposled byl a&nbsp;co jsem tam konal. Jedno i&nbsp;druhé jsem jí&nbsp;vysvětlil.</span></p>
          <p class="chunk" data-nb-ref-number="89" data-nb-words="13" data-nb-chars="80"><span class="idea" data-nb-ref-number="89" id="idea89" data-nb-words="13" data-nb-chars="80">Gustav se&nbsp;mezitím posadil na&nbsp;jednu židli docela blízko mne a&nbsp;pozorně naslouchal.</span></p>
          <p class="chunk" data-nb-ref-number="90" data-nb-words="22" data-nb-chars="123"><span class="idea" data-nb-ref-number="90" id="idea90" data-nb-words="22" data-nb-chars="123">Když se&nbsp;slunce přiblížilo k&nbsp;poledni a&nbsp;pomalu se&nbsp;rozestřelo po&nbsp;celém našem stole, objevila se&nbsp;Arabela a&nbsp;svolala nás k&nbsp;obědu.</span></p>
          <p class="chunk" data-nb-ref-number="91" data-nb-words="51" data-nb-chars="279"><span class="idea" data-nb-ref-number="91" id="idea91" data-nb-words="51" data-nb-chars="279">Květináč musel odnést do&nbsp;domu člověk, který pracoval na&nbsp;zahradě. Matylda si&nbsp;vzala knihu a&nbsp;košík s&nbsp;prací, který stál vedle ní&nbsp;na&nbsp;stole, Natálie popadla kytici, klobouk si&nbsp;zase zavěsila na&nbsp;ruku, a&nbsp;tak jsme odešli do&nbsp;domu. Ženy putovaly před námi, Gustav a&nbsp;já jsme jim šli v&nbsp;patách.</span></p>
          <p class="chunk" data-nb-ref-number="92" data-nb-words="59" data-nb-chars="334"><span class="idea" data-nb-ref-number="92" id="idea92" data-nb-words="59" data-nb-chars="334">Že&nbsp;se&nbsp;před svým hostitelem, před Eustachem, před Gustavem, a&nbsp;dokonce před lidmi z&nbsp;domu musím obhajovat, proč jsem letos přijel tak pozdě, to&nbsp;mě&nbsp;neudivovalo, poněvadž mě&nbsp;tady vždycky přijímali velice přátelsky a&nbsp;už si&nbsp;málem zvykli na&nbsp;to, že&nbsp;přijíždím léto co&nbsp;léto do&nbsp;Růžového domu, tak jako se&nbsp;i&nbsp;pro mne tyhle návštěvy staly už&nbsp;zvykem.</span></p>
          <p class="chunk" data-nb-ref-number="93" data-nb-words="39" data-nb-chars="193"><span class="idea" data-nb-ref-number="93" id="idea93" data-nb-words="39" data-nb-chars="193">Můj hostitel i&nbsp;já jsme mluvili o&nbsp;všem, co&nbsp;jsem v&nbsp;průběhu letošního léta podnikal, a&nbsp;on mi&nbsp;zase v&nbsp;prvních dnech ukázal všechno, co&nbsp;se&nbsp;událo v&nbsp;Růžovém domě a&nbsp;co se&nbsp;tu&nbsp;změnilo, když jsem tu&nbsp;nebyl.</span></p>
          <p class="chunk" data-nb-ref-number="94" data-nb-words="19" data-nb-chars="111"><span class="idea" data-nb-ref-number="94" id="idea94" data-nb-words="19" data-nb-chars="111">Viděl jsem, že&nbsp;růže nepokvetou příliš dlouho, protože jsem přijel, ne&nbsp;když kvést začaly, ale až&nbsp;o&nbsp;něco později.</span></p>
          <p class="chunk" data-nb-ref-number="95" data-nb-words="202" data-nb-chars="1167"><span class="idea" data-nb-ref-number="95" id="idea95" data-nb-words="202" data-nb-chars="1167">Pohled na&nbsp;ně&nbsp;mi&nbsp;zase skýtal slastné pocity a&nbsp;ta vznešená postava na&nbsp;schodišti mi&nbsp;byla pořád bližší od&nbsp;chvíle, co&nbsp;jsem uviděl ryté kameny a&nbsp;co jsem věděl, že&nbsp;je&nbsp;cosi mezi živými, co&nbsp;se&nbsp;jim podobá. Často jsem se&nbsp;s&nbsp;Gustavem nebo i&nbsp;sám procházel po&nbsp;okolní krajině. Jednou odpoledne jsme byli v&nbsp;Růžovém pokoji. Matylda velice přátelsky promlouvala o&nbsp;různých věcech života, o&nbsp;tom, jak se&nbsp;jeví, jak je&nbsp;člověk musí přijímat a&nbsp;jak v&nbsp;průběhu let střídají jedny druhé. Můj hostitel jí&nbsp;odpovídal. Při té&nbsp;příležitosti jsem teprve viděl, jak něžně a&nbsp;jak krásně se&nbsp;o&nbsp;pokoj starají; ty&nbsp;čtyři oleje, co&nbsp;do&nbsp;velikosti i&nbsp;co do&nbsp;rámů stejné, které tu&nbsp;visely, byly vzdor svým nevelkým rozměrům zdaleka tím nejskvělejším a&nbsp;nejmimořádnějším, co&nbsp;se&nbsp;v&nbsp;Růžovém domě, pokud jde o&nbsp;olejomalby, vůbec vyskytovalo. Už&nbsp;jsem si&nbsp;svůj úsudek vytvořil do&nbsp;té&nbsp;míry, že&nbsp;jsem i&nbsp;při velké různorodosti, která tu&nbsp;vládla, tohle rozpoznal. Ale i&nbsp;svého hostitele jsem usměrnil k&nbsp;téhle věci a&nbsp;on uznal, že&nbsp;mé&nbsp;pocity jsou správné, ovšem vyjádřil to&nbsp;velice zdrženlivě, protože tu&nbsp;byla Matylda. Poté co&nbsp;se&nbsp;debata stočila sem, prohlíželi jsme si&nbsp;obrazy a&nbsp;můj hostitel zdůrazňoval jejich jemnost, líbeznost a&nbsp;vznešenost.</span></p>
          <p class="chunk" data-nb-ref-number="96" data-nb-words="26" data-nb-chars="144"><span class="idea" data-nb-ref-number="96" id="idea96" data-nb-words="26" data-nb-chars="144">I&nbsp;letos, jak to&nbsp;bylo obvyklé v&nbsp;čase, kdy kvetly růže, přicházely návštěvy; ale chodil jsem mezi hosty ne&nbsp;tak často jako třeba v&nbsp;minulých letech.</span></p>
          <p class="chunk" data-nb-ref-number="97" data-nb-words="89" data-nb-chars="486"><span class="idea" data-nb-ref-number="97" id="idea97" data-nb-words="89" data-nb-chars="486">Natálie, jak jsem teď sám vídal, vydávala se&nbsp;v&nbsp;tomhle létě víc než v&nbsp;minulosti do&nbsp;zahrady a&nbsp;do okolní krajiny, chodila mnohem dále a&nbsp;často i&nbsp;sama. Chodila často ven nejenom kolem velké třešně a&nbsp;tam se&nbsp;procházela mezi zasetým obilím, ale často se&nbsp;vydávala přes kopec rovnou dolů na&nbsp;silnici anebo chodila do&nbsp;šafářského dvora anebo dál kolem vršků anebo se&nbsp;prošla kus po&nbsp;cestě k&nbsp;Jenskému dvoru. Když se&nbsp;vrátila, sedávala v&nbsp;lenošce a&nbsp;pohlížela na&nbsp;to, co&nbsp;se&nbsp;jí&nbsp;děje před očima anebo v&nbsp;okolí.</span></p>
          <p class="chunk" data-nb-ref-number="98" data-nb-words="213" data-nb-chars="1152"><span class="idea" data-nb-ref-number="98" id="idea98" data-nb-words="213" data-nb-chars="1152">Jednoho dne, kdy jsem sám putoval daleko a&nbsp;vrátil jsem se&nbsp;do&nbsp;Růžového domu až&nbsp;k&nbsp;večeru, když jsem se&nbsp;od&nbsp;Olšového potoka dal vzhůru kratší cestou, šel po&nbsp;holém trávníku mezi poli, dorazil na&nbsp;výšinu a&nbsp;bral se&nbsp;k&nbsp;polnímu odpočinku, uviděl jsem, že&nbsp;kdosi sedí na&nbsp;lavičce, co&nbsp;stojí na&nbsp;odpočinku pod jasanem. Příliš jsem se&nbsp;o&nbsp;toho kohosi nestaral a&nbsp;šel dál svou cestou, která mě&nbsp;vedla rovnou ke&nbsp;stromu. Ačkoliv jsem byl dost blízko, onoho kohosi jsem nepoznal; nejenže byl ke&nbsp;mně zády, ale zakrývala ho&nbsp;i&nbsp;valná část kmene. Tváří hleděl na&nbsp;jih. Nehýbal se&nbsp;a&nbsp;neotáčel se. Tak jsem došel až&nbsp;těsně k&nbsp;němu. Dojista zaslechl, jak kráčím trávou anebo jak se&nbsp;otírám o&nbsp;obilí; zničehonic se&nbsp;totiž zvedl, obrátil se, aby mě&nbsp;uviděl, a&nbsp;já stál před Natálií. Byli jsme od&nbsp;sebe na&nbsp;pouhé dva kroky. Mezi námi se&nbsp;tyčila jen lavička. Kmen stromu byl teď trochu stranou. Oba jsme se&nbsp;ulekli. Já&nbsp;totiž&nbsp;– ani v&nbsp;nejmenším&nbsp;– nepomyslel na&nbsp;to, že&nbsp;by&nbsp;to&nbsp;na&nbsp;lavičce mohla sedět Natálie, a&nbsp;ona se&nbsp;určitě lekla proto, že&nbsp;znenadání zaslechla za&nbsp;sebou kroky, tam kde nebyla cesta, a&nbsp;protože když se&nbsp;otočila, uviděla před sebou muže. Musel jsem se&nbsp;domnívat, že&nbsp;nepoznala hned, že&nbsp;jsem to&nbsp;já.</span></p>
          <p class="chunk" data-nb-ref-number="99" data-nb-words="23" data-nb-chars="134"><span class="idea" data-nb-ref-number="99" id="idea99" data-nb-words="23" data-nb-chars="134">Chvilku jsme mlčky stáli proti sobě, pak jsem řekl: „Jste to&nbsp;vy, slečno, nepomyslel bych si, že&nbsp;vás zastihnu, jak sedíte pod jasanem?“</span></p>
          <p class="chunk" data-nb-ref-number="100" data-nb-words="32" data-nb-chars="167"><span class="idea" data-nb-ref-number="100" id="idea100" data-nb-words="32" data-nb-chars="167">„Byla jsem unavená,“ odpověděla mi, „a sedla jsem si&nbsp;tady na&nbsp;lavičku, abych si&nbsp;odpočinula. A&nbsp;tak asi je&nbsp;už&nbsp;víc hodin, než jsou tu&nbsp;zvyklí mě&nbsp;vídat, jak se&nbsp;vracím domů.“</span></p>
          <p class="chunk" data-nb-ref-number="101" data-nb-words="32" data-nb-chars="185"><span class="idea" data-nb-ref-number="101" id="idea101" data-nb-words="32" data-nb-chars="185">„Jestli jste unavená,“ řekl jsem, „nechci být důvodem, proč stojíte, prosím vás, sedněte si, já&nbsp;budu uhánět, seč to&nbsp;svedu, poli a&nbsp;zahradou a&nbsp;pošlu vám sem Gustava, aby vás dovedl domů.“</span></p>
          <p class="chunk" data-nb-ref-number="102" data-nb-words="62" data-nb-chars="341"><span class="idea" data-nb-ref-number="102" id="idea102" data-nb-words="62" data-nb-chars="341">„To nebude nutné,“ opáčila, „není přece ještě večer, a&nbsp;i kdyby večer byl, kam se&nbsp;člověk podívá, odnikud mi&nbsp;tu&nbsp;nehrozí nebezpečí. Už&nbsp;jsem sama chodila i&nbsp;mnohem dál, sama jsem se&nbsp;vracela domů, máti ani náš hostitel neměli kvůli tomu o&nbsp;mě starosti. Dneska jsem byla až&nbsp;na&nbsp;Jízdním vršku u&nbsp;červeného kříže a&nbsp;odtud jsem se&nbsp;vrátila sem na&nbsp;lavičku.“</span></p>
          <p class="chunk" data-nb-ref-number="103" data-nb-words="7" data-nb-chars="37"><span class="idea" data-nb-ref-number="103" id="idea103" data-nb-words="7" data-nb-chars="37">„To je&nbsp;přes hodinu cesty,“ řekl jsem.</span></p>
          <p class="chunk" data-nb-ref-number="104" data-nb-words="46" data-nb-chars="267"><span class="idea" data-nb-ref-number="104" id="idea104" data-nb-words="46" data-nb-chars="267">„Nevím, jak dlouho jsem šla,“ odpověděla mi, „procházela jsem mezi poli, je&nbsp;na&nbsp;nich obrovská spousta obilí, šla jsem kolem několika křovisek, co&nbsp;rostou na&nbsp;mezích, šla jsem kolem několika stromů, co&nbsp;stojí v&nbsp;obilí, a&nbsp;došla k&nbsp;červenému kříži, co&nbsp;se&nbsp;tyčí z&nbsp;osetých polí.“</span></p>
          <p class="chunk" data-nb-ref-number="105" data-nb-words="13" data-nb-chars="72"><span class="idea" data-nb-ref-number="105" id="idea105" data-nb-words="13" data-nb-chars="72">„Když jdu dost zčerstva,“ řekl jsem, „trvá mi&nbsp;to&nbsp;odtud ke&nbsp;kříži hodinu.“</span></p>
          <p class="chunk" data-nb-ref-number="106" data-nb-words="24" data-nb-chars="131"><span class="idea" data-nb-ref-number="106" id="idea106" data-nb-words="24" data-nb-chars="131">„Já jsem, jak jsem už&nbsp;řekla, čas nijak nesledovala,“ opáčila Natálie, „šla jsem odtud ke&nbsp;kříži a&nbsp;od kříže jsem se&nbsp;zas vrátila sem.“</span></p>
          <p class="chunk" data-nb-ref-number="107" data-nb-words="31" data-nb-chars="188"><span class="idea" data-nb-ref-number="107" id="idea107" data-nb-words="31" data-nb-chars="188">Co&nbsp;tohle říkala, ze&nbsp;svého nemotorného postavení v&nbsp;trávě za&nbsp;lavičkou jsem vyklopýtal na&nbsp;volné místo, které se&nbsp;prostírá před stromem, Natálie se&nbsp;lehce pohnula a&nbsp;znovu se&nbsp;posadila na&nbsp;lavičku.</span></p>
          <p class="chunk" data-nb-ref-number="108" data-nb-words="8" data-nb-chars="64"><span class="idea" data-nb-ref-number="108" id="idea108" data-nb-words="8" data-nb-chars="64">„Po takové výpravě ovšem potřebujete odpočinek,“ zahovořil jsem.</span></p>
          <p class="chunk" data-nb-ref-number="109" data-nb-words="38" data-nb-chars="215"><span class="idea" data-nb-ref-number="109" id="idea109" data-nb-words="38" data-nb-chars="215">„Kvůli tomu jsem si,“ odpověděla Natálie, „na tu&nbsp;lavičku ale zrovna nesedla. I&nbsp;když jsem unavená, ještě bych přece jenom poli a&nbsp;zahradou domů došla, a&nbsp;možná i&nbsp;mnohem dál; ale k&nbsp;touze tělesné se&nbsp;přidala ještě další.“</span></p>
          <p class="chunk" data-nb-ref-number="110" data-nb-words="2" data-nb-chars="7"><span class="idea" data-nb-ref-number="110" id="idea110" data-nb-words="2" data-nb-chars="7">„A&nbsp;to?“</span></p>
          <p class="chunk" data-nb-ref-number="111" data-nb-words="30" data-nb-chars="153"><span class="idea" data-nb-ref-number="111" id="idea111" data-nb-words="30" data-nb-chars="153">„Tady na&nbsp;tom místě je&nbsp;krásně, oko se&nbsp;tu&nbsp;lecčíms pokochá a&nbsp;mohu si&nbsp;tu&nbsp;přemýšlet, nemusím si&nbsp;trhat myšlenky, což budu muset, až&nbsp;se&nbsp;vrátím ke&nbsp;svým do&nbsp;domu.“</span></p>
          <p class="chunk" data-nb-ref-number="112" data-nb-words="4" data-nb-chars="26"><span class="idea" data-nb-ref-number="112" id="idea112" data-nb-words="4" data-nb-chars="26">„A&nbsp;proto tady odpočíváte?“</span></p>
          <p class="chunk" data-nb-ref-number="113" data-nb-words="3" data-nb-chars="23"><span class="idea" data-nb-ref-number="113" id="idea113" data-nb-words="3" data-nb-chars="23">„Proto tady odpočívám.“</span></p>
          <p class="chunk" data-nb-ref-number="114" data-nb-words="7" data-nb-chars="39"><span class="idea" data-nb-ref-number="114" id="idea114" data-nb-words="7" data-nb-chars="39">„Ráda chodíte poli sama už&nbsp;od&nbsp;dětství?“</span></p>
          <p class="chunk" data-nb-ref-number="115" data-nb-words="43" data-nb-chars="257"><span class="idea" data-nb-ref-number="115" id="idea115" data-nb-words="43" data-nb-chars="257">„Nevzpomínám si, odkdy mám tuhle zálibu,“ odpověděla, „jsou vůbec v&nbsp;mém dětství období, na&nbsp;něž se&nbsp;přesně nepamatuji, a&nbsp;ježto tuhle zálibu v&nbsp;paměti uloženou nemám, pak asi nic takového nebylo, ačkoliv je&nbsp;pravda, že&nbsp;jsem jako dítě měla velmi ráda čilý pohyb.“</span></p>
          <p class="chunk" data-nb-ref-number="116" data-nb-words="13" data-nb-chars="68"><span class="idea" data-nb-ref-number="116" id="idea116" data-nb-words="13" data-nb-chars="68">„A&nbsp;teď vás tenhle sklon často zavádí pod širé nebe?“ zeptal jsem se.</span></p>
          <p class="chunk" data-nb-ref-number="117" data-nb-words="124" data-nb-chars="674"><span class="idea" data-nb-ref-number="117" id="idea117" data-nb-words="124" data-nb-chars="674">„Ráda se&nbsp;toulám tam, kde mě&nbsp;nic neomezuje,“ odpověděla mi, „chodím mezi poli a&nbsp;mezi vlnícím se&nbsp;obilím, stoupám na&nbsp;mírné vršky, putuji kolem stromů s&nbsp;hojným listím a&nbsp;jdu tak daleko, dokud mi&nbsp;nehledí vstříc neznámá končina, nebe nad ní&nbsp;není jakoby úplně jiné a&nbsp;oplývá jinými oblaky. A&nbsp;jak tak jdu, přemýšlím si&nbsp;a&nbsp;přemítám. Nebe, oblaka na&nbsp;něm, obilí, stromy, křoviska, tráva, květiny mi&nbsp;nevadí. Když se&nbsp;pořádně unavím a&nbsp;mohu si&nbsp;oddechnout na&nbsp;takové nějaké lavičce jako tahle anebo v&nbsp;křesle na&nbsp;naší zahradě, anebo dokonce na&nbsp;židli u&nbsp;nás v&nbsp;pokoji, to&nbsp;si&nbsp;pak říkám, že&nbsp;už&nbsp;tak daleko nikdy nepůjdu.&nbsp;–&nbsp;– A&nbsp;kde jste byl vy?“ zeptala se, poté co&nbsp;se&nbsp;přerušila a&nbsp;na chvíli se&nbsp;odmlčela.</span></p>
          <p class="chunk" data-nb-ref-number="118" data-nb-words="144" data-nb-chars="810"><span class="idea" data-nb-ref-number="118" id="idea118" data-nb-words="144" data-nb-chars="810">„Po jídle jsem si&nbsp;od&nbsp;Olšového potoka vyšel k&nbsp;rybníku,“ odpověděl jsem jí, „pak jsem se&nbsp;dal houštím na&nbsp;Kládovou, odtamtud je&nbsp;vidět krajina kolem Otrčné a&nbsp;je možné zahlédnout i&nbsp;věž tamního farního kostela. Z&nbsp;Kládové jsem pak šel dál po&nbsp;kopcích, až&nbsp;jsem dorazil k&nbsp;Rákosovým domkům. To&nbsp;už&nbsp;jsem ovšem byl hodné dvě hodiny cesty od&nbsp;Růžového domu, a&nbsp;tak jsem se&nbsp;vydal zpátky. Na&nbsp;cestu tam jsem vydal hodně času, protože jsem se&nbsp;začasté zastavoval a&nbsp;prohlížel si&nbsp;kdeco; proto jsem k&nbsp;návratu zvolil cestu kratší. Šel jsem polními pěšinami a&nbsp;rozmanitými kostelními cestičkami po&nbsp;polích, až&nbsp;jsem mezi Dernou a&nbsp;Potočnou znovu sešel k&nbsp;lesu u&nbsp;jezera a&nbsp;k&nbsp;Olšovému potoku. Tady už&nbsp;jsem znal meze, které vedou nejkratší cestou na&nbsp;polní odpočinek. I&nbsp;když po&nbsp;nich žádná cesta nevede, šel jsem jejich travou a&nbsp;tak dorazil až&nbsp;sem.“</span></p>
          <p class="chunk" data-nb-ref-number="119" data-nb-words="20" data-nb-chars="115"><span class="idea" data-nb-ref-number="119" id="idea119" data-nb-words="20" data-nb-chars="115">„No to&nbsp;musíte být pořádně unavený,“ řekla Natálie a&nbsp;pohnula se&nbsp;trochu na&nbsp;lavičce, aby mi&nbsp;vedle sebe uvolnila místo.</span></p>
          <p class="chunk" data-nb-ref-number="120" data-nb-words="16" data-nb-chars="78"><span class="idea" data-nb-ref-number="120" id="idea120" data-nb-words="16" data-nb-chars="78">Nevěděl jsem pořádně, co&nbsp;mám dělat, pak jsem si&nbsp;však přece jen sedl jí&nbsp;po&nbsp;bok.</span></p>
          <p class="chunk" data-nb-ref-number="121" data-nb-words="20" data-nb-chars="113"><span class="idea" data-nb-ref-number="121" id="idea121" data-nb-words="20" data-nb-chars="113">„Nevzala jste si&nbsp;s&nbsp;sebou třeba knihu, abyste si&nbsp;tu&nbsp;na&nbsp;lavičce četla,“ zeptal jsem se, „nebo jste trhala květiny?“</span></p>
          <p class="chunk" data-nb-ref-number="122" data-nb-words="33" data-nb-chars="183"><span class="idea" data-nb-ref-number="122" id="idea122" data-nb-words="33" data-nb-chars="183">„Nevzala jsem si&nbsp;s&nbsp;sebou knihu a&nbsp;netrhala jsem květiny,“ odpověděla mi, „nemohu číst, když jdu, a&nbsp;nemohu ani číst, když sedím někde na&nbsp;poli pod širým nebem na&nbsp;lavici anebo na&nbsp;kameni.“</span></p>
          <p class="chunk" data-nb-ref-number="123" data-nb-words="46" data-nb-chars="243"><span class="idea" data-nb-ref-number="123" id="idea123" data-nb-words="46" data-nb-chars="243">Skutečně jsem vedle ní&nbsp;nezahlédl zhola nic, neměla košíček ani nic podobného, co&nbsp;si&nbsp;ženy s&nbsp;sebou rády nosívají, aby si&nbsp;mohly ukládat to&nbsp;a&nbsp;ono; seděla si&nbsp;jen tak na&nbsp;lavičce a&nbsp;odpočívala, a&nbsp;slamák, který si&nbsp;sňala z&nbsp;hlavy, ležel vedle ní&nbsp;v&nbsp;trávě.</span></p>
          <p class="chunk" data-nb-ref-number="124" data-nb-words="48" data-nb-chars="279"><span class="idea" data-nb-ref-number="124" id="idea124" data-nb-words="48" data-nb-chars="279">„Květiny trhám,“ pokračovala po&nbsp;chvilce, „když se&nbsp;mi&nbsp;tu&nbsp;a&nbsp;tam naskytnou u&nbsp;cesty. Tady kolem je&nbsp;většinou mák, ten se&nbsp;ale do&nbsp;kytic nehodí, protože často mu&nbsp;opadávají lístky, pak jsou tu&nbsp;chrpy, čekanky, zvonky a&nbsp;další. Často žádnou květinu neutrhnu, když jich mám tolik před očima.“</span></p>
          <p class="chunk" data-nb-ref-number="125" data-nb-words="113" data-nb-chars="625"><span class="idea" data-nb-ref-number="125" id="idea125" data-nb-words="113" data-nb-chars="625">Bylo pro mne zvláštní, že&nbsp;sedím s&nbsp;Natálií sám pod jasanem na&nbsp;polním odpočinku. Špičky bot jí&nbsp;čněly do&nbsp;prachu na&nbsp;prostranství před námi a&nbsp;lem šatů se&nbsp;dotýkal téhož prachu. V&nbsp;koruně jasanu se&nbsp;nepohnul ani lísteček; povětří bylo potichlé. Daleko před námi svahem dolů a&nbsp;daleko po&nbsp;pravici i&nbsp;po levici, jakož i&nbsp;za námi bylo zelené obilí vyčkávající, až&nbsp;dozraje. Z&nbsp;okraje oněch lánů, co&nbsp;nám byly nejblíže, hleděl na&nbsp;nás červený mák a&nbsp;modré chrpy. Slunce se&nbsp;ubíralo k&nbsp;západu, a&nbsp;tam, kam se&nbsp;vznášelo, nebe nad obilnými poli jen zářilo, do&nbsp;běla žhavé, nikde ani mráčku, a&nbsp;vysoké hory se&nbsp;čiré a&nbsp;ostře ohraničené tyčily na&nbsp;jižní obloze.</span></p>
          <p class="chunk" data-nb-ref-number="126" data-nb-words="13" data-nb-chars="76"><span class="idea" data-nb-ref-number="126" id="idea126" data-nb-words="13" data-nb-chars="76">„A&nbsp;také jste u&nbsp;červeného kříže trochu odpočívala?“ zeptal jsem se&nbsp;po&nbsp;chvíli.</span></p>
          <p class="chunk" data-nb-ref-number="127" data-nb-words="57" data-nb-chars="312"><span class="idea" data-nb-ref-number="127" id="idea127" data-nb-words="57" data-nb-chars="312">„U&nbsp;červeného kříže jsem neodpočívala,“ odpověděla mi, „tam se&nbsp;nedá odpočívat, je&nbsp;skoro utopený pod samým obilím, jen jsem se&nbsp;jednou rukou opřela o&nbsp;svislou část a&nbsp;dívala jsem se&nbsp;na&nbsp;krajinu kolem, na&nbsp;pole, na&nbsp;ovocné stromy a&nbsp;na lidská obydlí, pak jsem se&nbsp;zas otočila a&nbsp;dala se&nbsp;na&nbsp;zpáteční cestu tady k&nbsp;té lavičce.“</span></p>
          <p class="chunk" data-nb-ref-number="128" data-nb-words="14" data-nb-chars="69"><span class="idea" data-nb-ref-number="128" id="idea128" data-nb-words="14" data-nb-chars="69">„Když je&nbsp;jasné nebe a&nbsp;svítí slunce, je&nbsp;to&nbsp;v&nbsp;dálce krásné,“ řekl jsem.</span></p>
          <p class="chunk" data-nb-ref-number="129" data-nb-words="91" data-nb-chars="507"><span class="idea" data-nb-ref-number="129" id="idea129" data-nb-words="91" data-nb-chars="507">„Je to&nbsp;krásné,“ opáčila Natálie, „hory putují k&nbsp;obzoru jak řetěz se&nbsp;stříbrnými hroty, po&nbsp;kraji se&nbsp;prostírají lesy, pole jsou lidem s&nbsp;outěžkem, a&nbsp;mezi tím vším spočívá dům, v&nbsp;němž je&nbsp;matka a&nbsp;bratr a&nbsp;otcov­ský přítel; ale já&nbsp;chodím na&nbsp;kopec i&nbsp;ve dnech, kdy je&nbsp;zamračeno, anebo v&nbsp;takových, kdy nic není vidět zřetelně. Nejlepší je&nbsp;taková procházka, kde je&nbsp;člověk sám, docela sám, jen sám pro sebe. Když se&nbsp;vy&nbsp;vydáváte na&nbsp;procházku, nepočínáte si&nbsp;také tak, a&nbsp;jakpak vám připadá svět, který se&nbsp;snažíte probádat?“</span></p>
          <p class="chunk" data-nb-ref-number="130" data-nb-words="115" data-nb-chars="668"><span class="idea" data-nb-ref-number="130" id="idea130" data-nb-words="115" data-nb-chars="668">„To bylo v&nbsp;různých dobách různé,“ odpověděl jsem jí, „jednou byl svět jasný i&nbsp;krásný, snažil jsem se&nbsp;leccos poznat, leccos jsem si&nbsp;kreslil a&nbsp;leccos i&nbsp;psal. Pak už&nbsp;bylo všechno obtížnější, vědecké úkoly se&nbsp;nedaly řešit tak snadno, zaplétaly se&nbsp;a&nbsp;ukazovaly pořád na&nbsp;nové a&nbsp;nové otázky. Pak nadešla jiná doba; připadalo mi, že&nbsp;nejspíš věda není už&nbsp;tím nejposlednějším, že&nbsp;už&nbsp;nezáleží nijak na&nbsp;tom, jestli člověk nějakou jednotlivost ví, nebo neví, svět zářil jakoby nějakou vnitřní krásou, která se&nbsp;má&nbsp;pojímat vcelku, ne&nbsp;rozkouskovaně, obdivoval jsem ho, miloval jsem ho, snažil jsem se&nbsp;ho&nbsp;přitáhnout k&nbsp;sobě a&nbsp;toužil jsem po&nbsp;čemsi neznámém a&nbsp;velikém, co&nbsp;v&nbsp;něm určitě je.“</span></p>
          <p class="chunk" data-nb-ref-number="131" data-nb-words="36" data-nb-chars="194"><span class="idea" data-nb-ref-number="131" id="idea131" data-nb-words="36" data-nb-chars="194">Když jsem tohle vyslovil, Natálie celý čas nic neříkala; pak se&nbsp;však zeptala: „A&nbsp;vy se&nbsp;v&nbsp;tomhle létě ještě jednou vrátíte tam, kde jste pobýval, na&nbsp;místo, které jste si&nbsp;teď vybral ke&nbsp;své práci?“</span></p>
          <p class="chunk" data-nb-ref-number="132" data-nb-words="7" data-nb-chars="37"><span class="idea" data-nb-ref-number="132" id="idea132" data-nb-words="7" data-nb-chars="37">„Na ně&nbsp;se&nbsp;vrátím,“ odpověděl jsem jí.</span></p>
          <p class="chunk" data-nb-ref-number="133" data-nb-words="11" data-nb-chars="65"><span class="idea" data-nb-ref-number="133" id="idea133" data-nb-words="11" data-nb-chars="65">„A&nbsp;zimu budete trávit u&nbsp;svých milých nejbližších?“ ptala se&nbsp;dále.</span></p>
          <p class="chunk" data-nb-ref-number="134" data-nb-words="12" data-nb-chars="69"><span class="idea" data-nb-ref-number="134" id="idea134" data-nb-words="12" data-nb-chars="69">„Zimu prožiji tak jako všechny dosavadní v&nbsp;domě u&nbsp;rodičů,“ řekl jsem.</span></p>
          <p class="chunk" data-nb-ref-number="135" data-nb-words="14" data-nb-chars="75"><span class="idea" data-nb-ref-number="135" id="idea135" data-nb-words="14" data-nb-chars="75">„A&nbsp;býváte v&nbsp;zimě ve&nbsp;Hvězdném dvoře?“ zeptal jsem se&nbsp;Natálie po&nbsp;nějaké době.</span></p>
          <p class="chunk" data-nb-ref-number="136" data-nb-words="25" data-nb-chars="141"><span class="idea" data-nb-ref-number="136" id="idea136" data-nb-words="25" data-nb-chars="141">„Dříve jsme ji&nbsp;trávili tu&nbsp;a&nbsp;tam ve&nbsp;městě,“ odpověděla, „teď už&nbsp;jsme několikrát zůstali ve&nbsp;Hvězdném dvoře, a&nbsp;dvakrát jsme se&nbsp;vydali na&nbsp;cestu.“</span></p>
          <p class="chunk" data-nb-ref-number="137" data-nb-words="14" data-nb-chars="86"><span class="idea" data-nb-ref-number="137" id="idea137" data-nb-words="14" data-nb-chars="86">„Nemáte kromě Klotyldy už&nbsp;žádnou sestru?“ zeptala se, poté co&nbsp;jsme chvíli zase mlčeli.</span></p>
          <p class="chunk" data-nb-ref-number="138" data-nb-words="16" data-nb-chars="97"><span class="idea" data-nb-ref-number="138" id="idea138" data-nb-words="16" data-nb-chars="97">„Nemám žádnou jinou,“ opáčil jsem, „jsme jenom dvě děti a&nbsp;štěstí mít bratra jsem nepoznal vůbec.“</span></p>
          <p class="chunk" data-nb-ref-number="139" data-nb-words="12" data-nb-chars="73"><span class="idea" data-nb-ref-number="139" id="idea139" data-nb-words="12" data-nb-chars="73">„A&nbsp;mně se&nbsp;zase nikdy nedostalo štěstí mít sestru,“ odpověděla mi&nbsp;Natálie.</span></p>
          <p class="chunk" data-nb-ref-number="140" data-nb-words="247" data-nb-chars="1333"><span class="idea" data-nb-ref-number="140" id="idea140" data-nb-words="247" data-nb-chars="1333">Slunce už&nbsp;zapadlo, nastal soumrak a&nbsp;my tu&nbsp;pořád ještě seděli. Konečně Natálie vstala a&nbsp;sahala po&nbsp;klobouku, který ležel v&nbsp;trávě. Zvedl jsem ho&nbsp;a&nbsp;podal jí&nbsp;ho. Nasadila si&nbsp;ho&nbsp;a&nbsp;chystala se, že&nbsp;půjde. Nabídl jsem jí&nbsp;rámě. Opřela se&nbsp;o&nbsp;ně svým, ale tak lehce, že&nbsp;jsem ho&nbsp;téměř necítil. Nedali jsme se&nbsp;po&nbsp;vršcích k&nbsp;zahradní brance, co&nbsp;je&nbsp;poblíž třešně, nýbrž šli jsme po&nbsp;pěšině, která od&nbsp;polního odpočinku vede mezi obilím dolů, k&nbsp;šafářově dvoru. Teď už&nbsp;jsme vůbec nepromlouvali. Cítil jsem, jak se&nbsp;Natáliiny šaty vedle mne vlní, cítil jsem při chůzi její krok. Bylo slyšet, jak šumí potůček, který ve&nbsp;dne člověk ani nevnímal, a&nbsp;večerní obloha, která zlátla a&nbsp;zlátla, plála nám nad hlavami a&nbsp;nad vršky s&nbsp;obilím a&nbsp;kolem nejednoho stromu, co&nbsp;tu&nbsp;stály téměř černé. Došli jsme až&nbsp;k&nbsp;šafářově dvoru. Od&nbsp;něho jsme se&nbsp;dali loukou vedoucí k&nbsp;domu mého hostitele, a&nbsp;pak jsme šli po&nbsp;pěšině k&nbsp;zahradní brance, která je&nbsp;ve&nbsp;směru, kde stojí úl. Prošli jsme brankou, přešli kolem úlu, proputovali mezi květinami, které tu&nbsp;byly, mezi keři, které lemovaly cestu, a&nbsp;posléze pod stromy a&nbsp;dorazili do&nbsp;domu. Odebrali jsme se&nbsp;do&nbsp;jídelny, kde se&nbsp;ostatní už&nbsp;sešli. Natálie se&nbsp;mi&nbsp;tu&nbsp;vymkla paží z&nbsp;rámě. Nikdo se&nbsp;nás neptal, odkud to&nbsp;jdeme a&nbsp;jak jsme se&nbsp;setkali. Záhy jsme se&nbsp;dali do&nbsp;večeře, ježto čas k&nbsp;ní už&nbsp;nastal. Při jídle Natálie ani já&nbsp;jsme téměř nic neříkali.</span></p>
          <p class="chunk" data-nb-ref-number="141" data-nb-words="75" data-nb-chars="402"><span class="idea" data-nb-ref-number="141" id="idea141" data-nb-words="75" data-nb-chars="402">Když jsme se&nbsp;v&nbsp;jídelně rozžehnali a&nbsp;každý se&nbsp;odebral do&nbsp;svého pokoje, já&nbsp;v&nbsp;tom svém jsem hned zhasl všechna světla, usedl do&nbsp;jedné z&nbsp;čalouněných lenošek a&nbsp;díval se&nbsp;na&nbsp;světelné plochy, jimiž měsíc, který mezitím vyšel, vykládal podlahu pokoje. Šel jsem spát hodně pozdě, nečetl jsem si&nbsp;však už, ač&nbsp;jsem to&nbsp;jindy obvykle dělal noc co&nbsp;noc, ale dál jsem ležel na&nbsp;lůžku a&nbsp;dlouho ne&nbsp;a&nbsp;ne upadnout do&nbsp;dřímoty.</span></p>
          <p class="chunk" data-nb-ref-number="142" data-nb-words="71" data-nb-chars="381"><span class="idea" data-nb-ref-number="142" id="idea142" data-nb-words="71" data-nb-chars="381">Ve&nbsp;dnech, které přišly po&nbsp;onom večeru, připadalo mi, jako kdyby se&nbsp;mi&nbsp;Natálie vyhýbala. Znovu jsem za&nbsp;několik nocí po&nbsp;sobě slyšel citery, kdosi na&nbsp;ně&nbsp;hrál velmi dobře, to&nbsp;jsem teď už&nbsp;dokázal lépe vnímat a&nbsp;posoudit než dříve. Ale nemluvil jsem o&nbsp;tom, a&nbsp;už vůbec jsem neříkal nic o&nbsp;tom, že&nbsp;v&nbsp;této hře nejsem zrovna úplně nezkušený. Svou citeru jsem si&nbsp;do&nbsp;Růžového domu nikdy nevozil.</span></p>
          <p class="chunk" data-nb-ref-number="143" data-nb-words="35" data-nb-chars="199"><span class="idea" data-nb-ref-number="143" id="idea143" data-nb-words="35" data-nb-chars="199">Konečně nadešel čas, kdy se&nbsp;mělo jít do&nbsp;Hvězdného dvora. Matylda a&nbsp;Natálie tam odjely už&nbsp;dříve spolu se&nbsp;svou sloužící, aby všechno připravily a&nbsp;mohly přijmout hosty. My&nbsp;se&nbsp;měli za&nbsp;nimi vydat později.</span></p>
          <p class="chunk" data-nb-ref-number="144" data-nb-words="92" data-nb-chars="527"><span class="idea" data-nb-ref-number="144" id="idea144" data-nb-words="92" data-nb-chars="527">V&nbsp;době mezi odjezdem Matyldiným a&nbsp;naším vznesl můj hostitel vůči mně prosbu. Šlo o&nbsp;to, jestli bych mu&nbsp;v&nbsp;nadcházející zimě nezhotovil přesnou kresbu obložení, které jsem z&nbsp;Hlásného údolí přivezl otci a&nbsp;které pak zasadil do&nbsp;sloupů ve&nbsp;skleněném domku. Abych byl tak laskav a&nbsp;kresbu mu&nbsp;pak další léto přivezl. Cítil jsem velkou radost nad tím, že&nbsp;člověku, k&nbsp;němuž lnu takovou náklonností a&nbsp;jemuž za&nbsp;tolik vděčím, mohu prokázat nějakou službu, a&nbsp;slíbil jsem mu, že&nbsp;kresbu vytvořím tak přesnou a&nbsp;tak obstojnou, jak mi&nbsp;to&nbsp;síly dovolí.</span></p>
          <p class="chunk" data-nb-ref-number="145" data-nb-words="17" data-nb-chars="98"><span class="idea" data-nb-ref-number="145" id="idea145" data-nb-words="17" data-nb-chars="98">V&nbsp;jednom z&nbsp;příštích dnů můj hostitel, Eustach, Roland, Gustav a&nbsp;já jsme odjeli do&nbsp;Hvězdného dvora.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_015.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>