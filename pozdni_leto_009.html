<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Rozloučení">
    <meta name="apple-mobile-web-app-capable" content="yes">
    <title>Rozloučení</title>
    <link rel="stylesheet" href="./style/style.min.css" media="screen" integrity="sha256-1cpg/RYkJEcZJuKsZ8cbs3M2r9kOplEXHcv5iqCbmLE=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Adalbert Stifter: Pozdní léto">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Pozdní léto">
    <meta property="og:title" content="Pozdní léto">
    <meta property="og:type" content="book">
    <meta property="og:book:author" content="Adalbert Stifter">
    <meta property="twitter:title" content="Adalbert Stifter: Pozdní léto">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./pozdni_leto_008.html">
    <link rel="next" href="./pozdni_leto_010.html">
    <meta name="nb-order" content="5">
    <link rel="self" href="pozdni_leto_009.html">
    <meta name="nb-identifier" content="stifter-pozdni-leto-e6aad23">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="13043" data-nb-chars="76023">
    <nav role="doc-toc">
      <ul class="plain section">
        <li><a href="pozdni_leto_005.html">Domácí pohoda</a></li>
        <li><a href="pozdni_leto_006.html">Poutník</a></li>
        <li><a href="pozdni_leto_007.html">Zastavení</a></li>
        <li><a href="pozdni_leto_008.html">Nocleh</a></li>
        <li><a href="pozdni_leto_009.html">Rozloučení</a></li>
        <li><a href="pozdni_leto_010.html">Návštěva</a></li>
        <li><a href="pozdni_leto_011.html">Setkání</a></li>
        <li><a href="pozdni_leto_012.html">Rozšíření</a></li>
        <li><a href="pozdni_leto_013.html">Sblížení</a></li>
        <li><a href="pozdni_leto_014.html">Nahlédnutí</a></li>
        <li><a href="pozdni_leto_015.html">Slavnost</a></li>
        <li><a href="pozdni_leto_016.html">Spolek</a></li>
        <li><a href="pozdni_leto_017.html">Věci se vyvíjejí</a></li>
        <li><a href="pozdni_leto_018.html">Důvěra</a></li>
        <li><a href="pozdni_leto_019.html">Oznámení</a></li>
        <li><a href="pozdni_leto_020.html">Ohlédnutí</a></li>
        <li><a href="pozdni_leto_021.html">Závěr</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="10"><span class="idea" data-nb-ref-number="1" id="idea1" data-nb-words="1" data-nb-chars="10">Rozloučení</span></h1>
        <section>
          <p class="chunk" data-nb-ref-number="2" data-nb-words="162" data-nb-chars="975"><span class="idea" data-nb-ref-number="2" id="idea2" data-nb-words="162" data-nb-chars="975">Ještě nějakou dobu jsem seděl pod stromem a&nbsp;srovnával si&nbsp;v&nbsp;mysli, co&nbsp;jsem uviděl a&nbsp;uslyšel. Ve&nbsp;stromě bzučely včely a&nbsp;v&nbsp;zahradě zpívali ptáci. Některými svými částmi, ať&nbsp;už&nbsp;bílou zdí, nebo cihlovou střechou, nakukoval sem zelení stromů dům, do&nbsp;něhož starý muž odešel, a&nbsp;po mé&nbsp;pravici, na&nbsp;druhé straně křovisek v&nbsp;končině, kde jsem tušil truhlárnu, stoupal vzhůru do&nbsp;povětří řídký kouř. Zpěv ptáků a&nbsp;bzukot včel, to&nbsp;pro mne bylo málem ticho, ježto jsem za&nbsp;svého putování po&nbsp;horách takovým neustávajícím zvukům uvykl. Ticho přerušovaly jen jednotlivé zvuky, které sem doléhaly od&nbsp;dělníků v&nbsp;zahradě, buď bylo slyšet kvičení pumpy, jíž natahovali do&nbsp;věder vodu a&nbsp;strouhami ji&nbsp;pak vedli do&nbsp;nádrže, aby ji&nbsp;mohli večer nabírat na&nbsp;kropení, anebo to&nbsp;zněl daleký anebo blízký lidský hovor, a&nbsp;v&nbsp;něm nějaký povel anebo informace. Rozličné části oblohy, které sem nahlížely zelení stromů, byly úplně modré a&nbsp;prozrazovaly, nakolik měl můj hostitel pravdu se&nbsp;svou předpovědí krásného počasí.</span></p>
          <p class="chunk" data-nb-ref-number="3" data-nb-words="11" data-nb-chars="63"><span class="idea" data-nb-ref-number="3" id="idea3" data-nb-words="11" data-nb-chars="63">Konečně jsem se&nbsp;vytrhl z&nbsp;přemýšlení a&nbsp;vydal se&nbsp;vzhůru zahradou.</span></p>
          <p class="chunk" data-nb-ref-number="4" data-nb-words="144" data-nb-chars="841"><span class="idea" data-nb-ref-number="4" id="idea4" data-nb-words="144" data-nb-chars="841">Šel jsem k&nbsp;velké třešni. Raději jsem se&nbsp;vydal ven, protože v&nbsp;zahradě, kde byl rozhled jen omezený, nějaký důkladný přehled stran povětrnostních poměrů jsem si&nbsp;utvořit přece jenom nemohl. Tady nahoře se&nbsp;obloha nade mnou tyčila jak nějaký veliký rozpjatý zvon a&nbsp;na celém tom zvonu nebyl jediný mráček. Vysoké hory, které jsme včera nemohli vidět, prostíraly se&nbsp;dnes v&nbsp;celé své zřetelnosti po&nbsp;celé délce jižní oblohy. Před nimi se&nbsp;prostíralo předhůří s&nbsp;nejedním bílým bodem kostela a&nbsp;vsi, blíž ke&nbsp;mně se&nbsp;ukazovala nejedna věž obce, kterou jsem znal, a&nbsp;pod nohama mi&nbsp;spočívala zahrada a&nbsp;dům, v&nbsp;němž mě&nbsp;včera tak přátelsky přijali. Obilí, které rostlo nedaleko ode mne za&nbsp;plotem zahrady a&nbsp;včera ještě bylo docela klidné, dneska se&nbsp;sice slabě, ale vesele vlnilo. Nemohl jsem nepomyslet na&nbsp;to, že&nbsp;nejenom je&nbsp;krásně, ale že&nbsp;ještě dlouho krásně bude.</span></p>
          <p class="chunk" data-nb-ref-number="5" data-nb-words="16" data-nb-chars="71"><span class="idea" data-nb-ref-number="5" id="idea5" data-nb-words="16" data-nb-chars="71">Od&nbsp;velké třešně jsem se&nbsp;vrátil do&nbsp;zahrady a&nbsp;prohlížel si&nbsp;v&nbsp;ní to&nbsp;a&nbsp;ono.</span></p>
          <p class="chunk" data-nb-ref-number="6" data-nb-words="296" data-nb-chars="1779"><span class="idea" data-nb-ref-number="6" id="idea6" data-nb-words="296" data-nb-chars="1779">Také jsem ještě jednou zašel do&nbsp;skleníku. Teď jsem si&nbsp;mohl leccos prohlédnout bedlivěji, než mi&nbsp;to&nbsp;bylo lze předtím, kdy jsem se&nbsp;společníkem budovou málem jenom prošel. Přidal se&nbsp;ke&nbsp;mně bělovlasý zahradník, leccos mi&nbsp;objasnil, podal informaci o&nbsp;tom a&nbsp;o&nbsp;onom a&nbsp;ochotně mi&nbsp;odpovídal na&nbsp;všechny mé&nbsp;otázky, pokud mu&nbsp;to&nbsp;umožňovaly jeho znalosti a&nbsp;jeho přehled. Když jsem chtěl z&nbsp;budovy už&nbsp;vyjít, řekl mi, že&nbsp;by&nbsp;mi&nbsp;rád ještě ukázal něco, na&nbsp;co&nbsp;jeho pán nejspíš zapomněl. Dovedl mě&nbsp;na&nbsp;prostranství pokryté pískem, ze&nbsp;všech stran přístupné slunci, přesto však stromy a&nbsp;keři, které je&nbsp;obklopovaly v&nbsp;jisté vzdálenosti, chráněné proti prudkému větru. Uprostřed prostranství stál malý domek ze&nbsp;skla, který byl zčásti zapuštěný do&nbsp;země. Tohle a&nbsp;také to, že&nbsp;ho&nbsp;kolem dokola obklopovaly stromy, bylo důvodem, že&nbsp;jsem si&nbsp;ho&nbsp;předtím nevšiml. Když jsme přišli blíž, uviděl jsem, že&nbsp;je&nbsp;celý skleněný a&nbsp;má jen tolik žebroví, kolik je&nbsp;zřejmě nezbytné, aby tabulky držely. Také ho&nbsp;obepínala silná železná mříž, nejspíš kvůli kroupám. Když jsme ze&nbsp;zahrady po&nbsp;několika stupních sešli dovnitř, viděl jsem, že&nbsp;v&nbsp;domku jsou rostliny, a&nbsp;to jen jediný druh, totiž samé kaktusy. Bylo jich tu&nbsp;v&nbsp;tisíci malých květináčích víc než sto odrůd. Nízké a&nbsp;oblé byly volně, dlouhé, které vyháněly vzdušné kořeny, měly u&nbsp;sebe jakési bariéry ze&nbsp;stromové kůry namazané hlínou, aby do&nbsp;ní&nbsp;rostliny mohly zapouštět vzdušné kořeny. Všechny skleněné tabulky nám nad hlavami byly otevřené, tak aby čerstvý vzduch mohl pronikat do&nbsp;celé budovy, ale nerušil působení slunečních paprsků. Květináče stály řadami na&nbsp;dřevěných stojanech, ty&nbsp;ovšem měly mezi sebou mezery, tak aby se&nbsp;dalo chodit všemi směry a&nbsp;všechno si&nbsp;prohlížet. Zahradník mě&nbsp;vodil všude kolem a&nbsp;ukazoval mi&nbsp;jednotlivé úseky a&nbsp;podúseky, kde rostliny byly ve&nbsp;skupinách.</span></p>
          <p class="chunk" data-nb-ref-number="7" data-nb-words="21" data-nb-chars="135"><span class="idea" data-nb-ref-number="7" id="idea7" data-nb-words="21" data-nb-chars="135">Řekl jsem, jakou mám radost, že&nbsp;můj hostitel na&nbsp;rodinu těchhle rostlin vynakládá takovou péči, že&nbsp;jsou dojista výjimečné a&nbsp;pozoruhodné.</span></p>
          <p class="chunk" data-nb-ref-number="8" data-nb-words="59" data-nb-chars="353"><span class="idea" data-nb-ref-number="8" id="idea8" data-nb-words="59" data-nb-chars="353">„Když se&nbsp;na&nbsp;ně&nbsp;člověk dívá delší dobu a&nbsp;delší dobu se&nbsp;jimi obírá, jsou čím dál podivuhodnější,“ odpověděl mi&nbsp;soused, „jejich celkové ustrojení je&nbsp;velmi různorodé, třeba trny mohou být vpravdě ozdobou, ale také zbraní, a&nbsp;květy jsou neobyčejné jako v&nbsp;pohádce. Za&nbsp;měsíc byste je&nbsp;mohl vidět, budou velice krásné, teď jsou pořád ještě příliš málo rozvinuté.“</span></p>
          <p class="chunk" data-nb-ref-number="9" data-nb-words="63" data-nb-chars="356"><span class="idea" data-nb-ref-number="9" id="idea9" data-nb-words="63" data-nb-chars="356">Řekl jsem mu, že&nbsp;jsem už&nbsp;viděl květy, nejenom takové, které, ať&nbsp;jakkoliv hezké, rostou všude, ale i&nbsp;takové, co&nbsp;jsou vzácné, a&nbsp;takové, u&nbsp;nichž se&nbsp;s&nbsp;krásou pojí i&nbsp;líbezná vůně. Řekl jsem mu, že&nbsp;jsem se&nbsp;v&nbsp;dřívější době zabýval botanikou, arci s&nbsp;ohledem na&nbsp;zahradničení, nýbrž abych se&nbsp;poučil a&nbsp;potěšil, a&nbsp;že jsem pozornost zdaleka nevěnoval výhradně kaktusům.</span></p>
          <p class="chunk" data-nb-ref-number="10" data-nb-words="103" data-nb-chars="513"><span class="idea" data-nb-ref-number="10" id="idea10" data-nb-words="103" data-nb-chars="513">„Jestli pán sbírá staré věci,“ řekl, „pak by&nbsp;se&nbsp;snad hodilo, kdyby sbíral i&nbsp;staré rostliny. V&nbsp;Jenském dvoře je&nbsp;jeden cereus a&nbsp;ten je&nbsp;silnější než mužská paže i&nbsp;s&nbsp;rukávem. Roste vzhůru po&nbsp;zdi, ohýbá se&nbsp;a&nbsp;plazí se&nbsp;po&nbsp;stropě v&nbsp;domě, na&nbsp;něm je&nbsp;upevněn šňůrami. Dolní část je&nbsp;už&nbsp;dřevo, že&nbsp;do&nbsp;ní&nbsp;lidi vyřezávají jména. Myslím, že&nbsp;je&nbsp;to&nbsp;cereus peruvianus. Necení si&nbsp;ho&nbsp;tak moc a&nbsp;pán by&nbsp;měl ten cereus koupit, i&nbsp;když by&nbsp;se&nbsp;kvůli jeho délce musely svázat k&nbsp;sobě tři vozy, aby se&nbsp;mohl převézt. Určitě je&nbsp;mu&nbsp;už&nbsp;dvě stě let.“</span></p>
          <p class="chunk" data-nb-ref-number="11" data-nb-words="17" data-nb-chars="97"><span class="idea" data-nb-ref-number="11" id="idea11" data-nb-words="17" data-nb-chars="97">Na&nbsp;ten proslov jsem neřekl nic, abych mu&nbsp;nenarušil jeho leto­počty stran péče o&nbsp;kaktusy v&nbsp;Evropě.</span></p>
          <p class="chunk" data-nb-ref-number="12" data-nb-words="25" data-nb-chars="141"><span class="idea" data-nb-ref-number="12" id="idea12" data-nb-words="25" data-nb-chars="141">Poděkoval jsem mu, poté co&nbsp;jsem už&nbsp;všechno uviděl, za&nbsp;jeho námahu a&nbsp;vyšel z&nbsp;domku. Zahradník se&nbsp;rozloučil velmi přátelsky a&nbsp;s&nbsp;mnoha úklonami.</span></p>
          <p class="chunk" data-nb-ref-number="13" data-nb-words="193" data-nb-chars="1123"><span class="idea" data-nb-ref-number="13" id="idea13" data-nb-words="193" data-nb-chars="1123">Šel jsem ke&nbsp;vchodové mříži, jíž mě&nbsp;kdysi můj hostitel vpustil dovnitř, protože jsem se&nbsp;chtěl trochu rozhlédnout po&nbsp;okolí i&nbsp;vně zahrady. Dělník, který se&nbsp;poblíž čímsi zaobíral, otevřel mi&nbsp;dveře, protože jsem nevěděl, jak funguje zámek, a&nbsp;vyšel jsem ven. Na&nbsp;té&nbsp;straně kopce, kudy jsem včera vystoupil k&nbsp;domu, prošel jsem se&nbsp;několika směry. I&nbsp;když jsem tuhle končinu kraje, v&nbsp;níž jsem právě byl, všeobecně velmi dobře znal, doposud jsem v&nbsp;ní nikdy nepobyl tak dlouho, abych do&nbsp;ní&nbsp;podrobně pronikl. Viděl jsem teď, že&nbsp;mě&nbsp;tu&nbsp;přijala úrodná, krásná část krajiny, že&nbsp;se&nbsp;mezi křivolakými kopci proplétají půvabná místa a&nbsp;že husté osídlení kraji dodává cosi velice útěšného. Den postupně teplal a&nbsp;teplal, ale nebyl horký, a&nbsp;na polích vládlo ticho, jaké v&nbsp;době, kdy kvetou růže, je&nbsp;větší než kdy jindy. V&nbsp;téhle době jsou všechny polní rostliny zelené, teprve vyrůstají, a&nbsp;pokud v&nbsp;kraji nejsou louky, z&nbsp;nichž se&nbsp;v&nbsp;tu dobu sklízí seno, lidé na&nbsp;polích práci nemají a&nbsp;nechávají je&nbsp;být, ať&nbsp;je&nbsp;slunce zúrodňuje. To&nbsp;ticho bylo jako ve&nbsp;vysokých horách; ale nebylo tak osamělé, protože všude je&nbsp;obklopovala družná pospolitost živných rostlin.</span></p>
          <p class="chunk" data-nb-ref-number="14" data-nb-words="17" data-nb-chars="94"><span class="idea" data-nb-ref-number="14" id="idea14" data-nb-words="17" data-nb-chars="94">Ozval se&nbsp;vzdálený zvon kdesi ve&nbsp;vsi a&nbsp;hodinky, které jsem vyňal, připomněly mi, že&nbsp;je&nbsp;poledne.</span></p>
          <p class="chunk" data-nb-ref-number="15" data-nb-words="41" data-nb-chars="203"><span class="idea" data-nb-ref-number="15" id="idea15" data-nb-words="41" data-nb-chars="203">Dal jsem se&nbsp;k&nbsp;domu, jednou jsem zatáhl za&nbsp;tyč od&nbsp;zvonku a&nbsp;mříž se&nbsp;mi&nbsp;otevřela, a&nbsp;vešel jsem do&nbsp;jídelny. Tam jsem zastihl svého hostitele a&nbsp;Gustava, a&nbsp;usedli jsme ke&nbsp;stolu. U&nbsp;jídla jsme byli pouze my&nbsp;tři.</span></p>
          <p class="chunk" data-nb-ref-number="16" data-nb-words="182" data-nb-chars="1021"><span class="idea" data-nb-ref-number="16" id="idea16" data-nb-words="182" data-nb-chars="1021">Když jsme jedli, řekl můj hostitel: „Asi se&nbsp;divíte, že&nbsp;se&nbsp;tu&nbsp;sytíme tak sami. Opravdu je&nbsp;co&nbsp;litovat, že&nbsp;jaksi vyšel z&nbsp;módy dávný zvyk, kdy pán domu seděl u&nbsp;jídla s&nbsp;rodinou i&nbsp;s&nbsp;čeledí. To&nbsp;potom sloužící patří do&nbsp;rodiny, často slouží celý život v&nbsp;témž domě, pán s&nbsp;nimi žije příjemným pospolitým životem, a&nbsp;protože všechno, co&nbsp;je&nbsp;ve&nbsp;státě a&nbsp;v&nbsp;lidech dobré, pochází z&nbsp;rodiny, jsou z&nbsp;nich posléze nejenom dobří sloužící, kteří mají službu rádi, ale snadno pak i&nbsp;dobří lidé, kteří prostě a&nbsp;zbožně lpí na&nbsp;domě jak na&nbsp;nevývratné církvi a&nbsp;jimž pán je&nbsp;spolehlivým přítelem. Od&nbsp;chvíle však, kdy jsou od&nbsp;něho odloučeni, za&nbsp;práci se&nbsp;jim platí a&nbsp;živí se&nbsp;stranou od&nbsp;pána, nepatří už&nbsp;k&nbsp;němu, nepatří k&nbsp;jeho dětem, mají jiné cíle, vzpírají se&nbsp;mu, snadno od&nbsp;něho odcházejí, a&nbsp;jelikož nemají rodinu a&nbsp;nedostalo se&nbsp;jim vzdělání, snadno propadnou neřesti. Propast mezi takzvanými vzdělanci a&nbsp;nevzdělanci je&nbsp;stále větší; a&nbsp;když pak i&nbsp;rolník jídá v&nbsp;nějaké své oddělené jizbičce, povstává tu&nbsp;nepřirozené odlišování, kdyžtě to&nbsp;přirozené nestává.“</span></p>
          <p class="chunk" data-nb-ref-number="17" data-nb-words="94" data-nb-chars="557"><span class="idea" data-nb-ref-number="17" id="idea17" data-nb-words="94" data-nb-chars="557">„Chtěl jsem,“ zahovořil zas po&nbsp;chvíli, „zavést tu&nbsp;v&nbsp;domě tenhle zvyk; jenže lidé vyrostli a&nbsp;dozráli jinak, vrostli jaksi do&nbsp;sebe, nedokázali přilnout k&nbsp;ničemu cizímu a&nbsp;byli by&nbsp;jen pozbyli svobody své bytosti. Není pochyb, že&nbsp;by&nbsp;se&nbsp;do&nbsp;takových poměrů postupně vpravili, zejména ti&nbsp;mladší, u&nbsp;kterých výchova ještě působí; jenže už&nbsp;jsem tak starý, že&nbsp;podejmout se&nbsp;něčeho takového, to&nbsp;by&nbsp;přesáhlo čas, který mi&nbsp;ještě v&nbsp;životě zbývá. Zbavil jsem tedy své sloužící jakéhokoliv nátlaku, a&nbsp;mladší následovníci ať&nbsp;se&nbsp;o&nbsp;to zase pokusí, pokud ovšem sdílejí můj názor.“</span></p>
          <p class="chunk" data-nb-ref-number="18" data-nb-words="24" data-nb-chars="147"><span class="idea" data-nb-ref-number="18" id="idea18" data-nb-words="24" data-nb-chars="147">Když takhle mluvil, vytanul mi&nbsp;na&nbsp;mysli rodičovský dům; v&nbsp;něm je&nbsp;blaho pobývat, tam přinejmenším otcovi obchodní příručí s&nbsp;námi v&nbsp;poledne obědvají.</span></p>
          <p class="chunk" data-nb-ref-number="19" data-nb-words="14" data-nb-chars="66"><span class="idea" data-nb-ref-number="19" id="idea19" data-nb-words="14" data-nb-chars="66">Po&nbsp;obědě se&nbsp;mělo zajít na&nbsp;šafářův dvorec a&nbsp;Gustav směl jít s&nbsp;námi.</span></p>
          <p class="chunk" data-nb-ref-number="20" data-nb-words="68" data-nb-chars="391"><span class="idea" data-nb-ref-number="20" id="idea20" data-nb-words="68" data-nb-chars="391">Nedali jsme se&nbsp;cestou, která vede kolem velké třešně a&nbsp;na úrovni polí. Tuhle cestu, řekl můj hostitel, už&nbsp;znám; my&nbsp;jsme poblíž úlu vyšli brankou ven a&nbsp;dali se&nbsp;po&nbsp;pěšině dolů mírným svahem, na&nbsp;němž rostly ještě vysoké ovocné stromy s&nbsp;lepšími krajovými odrůdami, co&nbsp;tu&nbsp;ještě zbyly ze&nbsp;zahrady šafářského dvora. Louky, po&nbsp;kterých jsme putovali, byly tak dobré, že&nbsp;jsem podobné vídal jen málokdy.</span></p>
          <p class="chunk" data-nb-ref-number="21" data-nb-words="219" data-nb-chars="1322"><span class="idea" data-nb-ref-number="21" id="idea21" data-nb-words="219" data-nb-chars="1322">Když jsme došli ke&nbsp;stavení, viděl jsem, že&nbsp;je&nbsp;to&nbsp;rozsáhlý čtverec tak jako větší dvorce v&nbsp;kraji, že&nbsp;však se&nbsp;tu&nbsp;a&nbsp;tam vylepšoval a&nbsp;rozšiřoval přístavbami. Dvůr byl u&nbsp;stavení kolem dokola vydlážděn velkými kameny, na&nbsp;zbytku dvora pak byl hrubý křemitý písek, který se&nbsp;začasté přehrabával. V&nbsp;budovách, které obklopovaly tohle prostranství, byly chlévy, stáje, stodoly, prostory na&nbsp;vozy a&nbsp;příbytky. Spižírna byla dál v&nbsp;zahradě. Prohlédli jsme si&nbsp;zvířata, která zrovna byla v&nbsp;domě, počínaje koňmi a&nbsp;skotem až&nbsp;po&nbsp;vepře a&nbsp;drůbež. Pro skot vyhradili za&nbsp;domem krásné prostranství, na&nbsp;němž se&nbsp;mohou pohybovat pod širým nebem. Po&nbsp;prostranství proudila čerstvá voda v&nbsp;hluboké kamenné stroze, a&nbsp;z&nbsp;té mohli pít. Já&nbsp;tohle zařízení nikdy neviděl a&nbsp;velmi se&nbsp;mi&nbsp;líbilo. Podobné prostranství vymezili drůbeži a&nbsp;nedaleko od&nbsp;něho bylo travnaté místo, na&nbsp;němž se&nbsp;mohla prohánět hříbata. Zašli jsme i&nbsp;do příbytků zdejších lidí. Tady mi&nbsp;padly do&nbsp;oka velké krásné kamenné rámy, jimiž se&nbsp;olemovala okna, bylo dobře vidět, jak významně se&nbsp;jimi okna zvětšila. Ve&nbsp;skladu vozů nebyly jen kočáry a&nbsp;další vozidla, ale i&nbsp;velká zásoba ostatního zemědělského nářadí a&nbsp;náčiní. Hnojiště, které i&nbsp;tady, tak jako u&nbsp;většiny hospodářských stavení našeho kraje bylo předtím na&nbsp;dvoře, teď vykázali do&nbsp;jednoho místa za&nbsp;domem; to&nbsp;kolem dokola obklopovaly vysoké keře.</span></p>
          <p class="chunk" data-nb-ref-number="22" data-nb-words="58" data-nb-chars="333"><span class="idea" data-nb-ref-number="22" id="idea22" data-nb-words="58" data-nb-chars="333">„Leccos tu&nbsp;teprve vzniká a&nbsp;buduje se,“ řekl můj hostitel, „ale pomalu všechno postupuje kupředu. Člověk musí být šetrný vůči předsudkům lidí, vyrůstali v&nbsp;jiném prostředí a&nbsp;jsou na&nbsp;ně&nbsp;zvyklí, aby je&nbsp;člověk nemátl novostí a&nbsp;oni nepozbyli lásky k&nbsp;práci. Musíme se&nbsp;chlácholit, že&nbsp;už&nbsp;se&nbsp;toho tolik udělalo, a&nbsp;doufat, že&nbsp;to&nbsp;tak půjde dál.“</span></p>
          <p class="chunk" data-nb-ref-number="23" data-nb-words="43" data-nb-chars="233"><span class="idea" data-nb-ref-number="23" id="idea23" data-nb-words="43" data-nb-chars="233">Lidé, kteří bydleli v&nbsp;tomhle domě, zabývali se&nbsp;tím, že&nbsp;sváželi seno, které se&nbsp;včera pokosilo, anebo tam, kde to&nbsp;bylo nezbytné, ještě je&nbsp;dosušovali. Můj hostitel s&nbsp;leckým promluvil a&nbsp;ptal se&nbsp;na&nbsp;to&nbsp;a na&nbsp;ono, co&nbsp;se&nbsp;týkalo běžných prací.</span></p>
          <p class="chunk" data-nb-ref-number="24" data-nb-words="21" data-nb-chars="121"><span class="idea" data-nb-ref-number="24" id="idea24" data-nb-words="21" data-nb-chars="121">Když jsme odcházeli z&nbsp;druhé strany domu, uviděli jsme i&nbsp;zahradu, kde se&nbsp;pěstovala zelenina a&nbsp;další věci pro potřeby domu.</span></p>
          <p class="chunk" data-nb-ref-number="25" data-nb-words="214" data-nb-chars="1218"><span class="idea" data-nb-ref-number="25" id="idea25" data-nb-words="214" data-nb-chars="1218">Na&nbsp;zpáteční cestě jsme se&nbsp;dali jiným směrem, než kterým jsme přišli. Jestliže jsme při příchodu nechali velkou třešni na&nbsp;severu, teď jsme ji&nbsp;měli na&nbsp;jihu, takže to&nbsp;vypadalo, že&nbsp;nejspíš obejdeme celou zahradu u&nbsp;domu. Vyšplhali jsme se&nbsp;k&nbsp;louce, o&nbsp;níž můj hostitel včera říkal, že&nbsp;je&nbsp;severní hranicí jeho majetku a&nbsp;že ji&nbsp;nevylepšil tak, jak by&nbsp;byl chtěl. Cesta mírně stoupala, v&nbsp;prohlubni louky nám proudil v&nbsp;ústrety potůček vroubený rákosím a&nbsp;houštím. Když jsme ušli kus cesty, řekl můj společník: „To je&nbsp;louka, kterou jsem vám včera ukazoval seshora z&nbsp;kopce a&nbsp;o&nbsp;které jsem říkal, že&nbsp;až&nbsp;sem sahá náš majetek a&nbsp;že jsem ji&nbsp;nemohl vzdělat tak, jak bych byl chtěl. Vidíte, že&nbsp;některá místa u&nbsp;potoka jsou zanesena bahnem a&nbsp;rodí kyselou trávu. Tomu by&nbsp;se&nbsp;dalo snadno odpomoci a&nbsp;dosáhnout, aby na&nbsp;louce rostla ta&nbsp;nejjemnější tráva, kdyby se&nbsp;potoku napřímilo koryto, aby tekl rychleji, břehy se&nbsp;tu&nbsp;a&nbsp;tam vyzdily kameny a&nbsp;prohlubně se&nbsp;vyplnily suchou hlínou. Mohu teď prozradit i&nbsp;důvod, proč se&nbsp;to&nbsp;neděje. Vidíte, že&nbsp;po&nbsp;obou stranách potoka rostou výhonky olší. Když přijdete blíž, uvidíte, že&nbsp;výhonky vyrůstají z&nbsp;velkých hrud, z&nbsp;jakýchsi dřevěných hlíz nebo zauzlenin, a&nbsp;to dřevo je&nbsp;zčásti nad zemí, zčásti tkví ve&nbsp;vlhké hlíně.“</span></p>
          <p class="chunk" data-nb-ref-number="26" data-nb-words="14" data-nb-chars="62"><span class="idea" data-nb-ref-number="26" id="idea26" data-nb-words="14" data-nb-chars="62">Když to&nbsp;říkal, došli jsme k&nbsp;potoku a&nbsp;viděl jsem, že&nbsp;to&nbsp;tak je.</span></p>
          <p class="chunk" data-nb-ref-number="27" data-nb-words="405" data-nb-chars="2405"><span class="idea" data-nb-ref-number="27" id="idea27" data-nb-words="405" data-nb-chars="2405">„Ty neforemné dřevěné nakupeniny,“ mluvil hostitel dál, „ze kterých raší tenké proutky anebo všelijak znetvořené větve, vytvářejí se&nbsp;tady v&nbsp;bažinaté půdě, vznikají však i&nbsp;v&nbsp;písku anebo v&nbsp;kamení a&nbsp;jsou jakýmsi nepovedeným výplodem olše jinak rostoucí docela hezky vzhůru. Dřevo se&nbsp;všemožně snaží nasazovat na&nbsp;spoustu proutků anebo rozmanitě se&nbsp;navzájem potýkajících větví a&nbsp;tak nabývat na&nbsp;objemnosti, a&nbsp;vlákna a&nbsp;dřeva kůra se&nbsp;tak proplétají a&nbsp;vinou, že&nbsp;rozřeže-li se&nbsp;pak takový pořádný kus dřeva a&nbsp;vyhladí se&nbsp;řezná plocha, má&nbsp;člověk před očima nádherné barevné obrazy plné kruhů, plápolání a&nbsp;všelijakých zákrutů; tohle olšové dřevo je&nbsp;pak velmi vyhledávané na&nbsp;truhlářské práce a&nbsp;je velice drahocenné. Když jsem koupil tady tu&nbsp;usedlost, prohlédl si&nbsp;louku a&nbsp;objevil ty&nbsp;špalky olší, dal jsem jeden vykopat, rozřezat a&nbsp;zkoumal jsem ho. Ježto jsem tehdy v&nbsp;rozpoznávání dřeva byl už&nbsp;hodně vycvičený, přišel jsem na&nbsp;to, že&nbsp;ty&nbsp;špalky patří k&nbsp;nejhezčím, jaké vůbec existují, a&nbsp;že ta&nbsp;ohnivá barva a&nbsp;ten měkký hedvábný lesk dřeva, a&nbsp;na to&nbsp;se&nbsp;člověk zvlášť zaměřuje, stěží mají sobě rovna. Dal jsem takových pařezů vykopat ještě několik a&nbsp;nařezat z&nbsp;nich tenké pláty. Jestli jste rozhodnut, že&nbsp;se&nbsp;za&nbsp;námi zase vydáte, a&nbsp;poskytnete nám čas, abychom vás zavedli do&nbsp;sousedství, kde teď pláty jsou, uvidíte, jak jsme je&nbsp;uplatnili. Zbylé pařezy jsem ponechal v&nbsp;zemi jako poklad, který by&nbsp;tam měl zůstat a&nbsp;zvětšovat se. Jen pokud některý z&nbsp;nich už&nbsp;nebude hnát na&nbsp;výhonky a&nbsp;naopak začne odumírat, vyjmeme ho&nbsp;a&nbsp;rozřežeme na&nbsp;pláty, a&nbsp;ty pak uschovám na&nbsp;budoucí výtvory anebo je&nbsp;prodám. Na&nbsp;jeho místě se&nbsp;záhy snadno vytvoří špalek jiný. Dospěl jsem k&nbsp;rozhodnutí dál pěstovat tohle mlází, poté co&nbsp;jsem na&nbsp;jedné straně už&nbsp;předtím postupně podrobněji poznal krajinu kolem našeho domu, prozkoumal všechny prolákliny v&nbsp;údolí a&nbsp;stružky potoků a&nbsp;nikde nenašel i&nbsp;jen přibližně tak užitečné olšové dřevo, a&nbsp;poté co&nbsp;se&nbsp;na&nbsp;druhé straně ukázalo, že&nbsp;nic z&nbsp;toho dřeva, co&nbsp;mi&nbsp;na&nbsp;mou žádost poslali z&nbsp;mnoha míst, nemůže se&nbsp;tomu našemu rovnat. Dal jsem nad olšovým mlázím zbudovat vodní dílo, abychom tu&nbsp;plantáž zabezpečili před zaplavením a&nbsp;zanesením pískem a&nbsp;příliš vzdutou vodu odvedli do&nbsp;jiné strouhy. Sousedi uznali, že&nbsp;to&nbsp;je&nbsp;věc prospěšná, a&nbsp;dva z&nbsp;nich dokonce na&nbsp;pustých pozemcích, které se&nbsp;nedaly odvodnit, založili takové olšové školky. Jestli to&nbsp;celé mělo úspěch, to&nbsp;se&nbsp;nedá ještě konstatovat, protože rostliny jsou ještě příliš mladé.“</span></p>
          <p class="chunk" data-nb-ref-number="28" data-nb-words="10" data-nb-chars="51"><span class="idea" data-nb-ref-number="28" id="idea28" data-nb-words="10" data-nb-chars="51">Prohlédli jsme si&nbsp;řady oněch rostlin a&nbsp;šli pak dál.</span></p>
          <p class="chunk" data-nb-ref-number="29" data-nb-words="32" data-nb-chars="186"><span class="idea" data-nb-ref-number="29" id="idea29" data-nb-words="32" data-nb-chars="186">Prošli jsme kolem louky, dali se&nbsp;těsně kolem lesíku, přešli po&nbsp;vodním díle, o&nbsp;němž hostitel předtím mluvil, a&nbsp;začali obcházet nejen zahradu, ale i&nbsp;celý obilný kopec, na&nbsp;kterém stojí dům.</span></p>
          <p class="chunk" data-nb-ref-number="30" data-nb-words="89" data-nb-chars="519"><span class="idea" data-nb-ref-number="30" id="idea30" data-nb-words="89" data-nb-chars="519">Ježto slunce bylo teplejší a&nbsp;teplejší, i&nbsp;když ne&nbsp;zrovna žhoucí, divil jsem se, že&nbsp;nikdo z&nbsp;mých dvou společníků nemá žádnou pokrývku hlavy. Vyšli už&nbsp;z&nbsp;domu bez ní. Staroch poskytl zářícímu slunci veškeré své bujné bílé vlasy a&nbsp;jeho schovanec na&nbsp;temeni své husté zářivé hnědé kučery. Nevěděl jsem, jestli mi&nbsp;připadají zvláštní ti&nbsp;dva bez pokrývky hlavy, anebo já&nbsp;jim se&nbsp;svým cestovním kloboukem na&nbsp;hlavě. Mládenec měl alespoň tu&nbsp;výhodu, že&nbsp;mu&nbsp;sluncem ještě víc zruměněly líce a&nbsp;byly tak barvy ještě sličnější než předtím.</span></p>
          <p class="chunk" data-nb-ref-number="31" data-nb-words="117" data-nb-chars="659"><span class="idea" data-nb-ref-number="31" id="idea31" data-nb-words="117" data-nb-chars="659">Vůbec jsem se&nbsp;na&nbsp;něj rád díval. Jeho lehký krok byl veselým jarním dnem oproti sice také ještě zdravé, ale přísné a&nbsp;odměřené chůzi jeho společníka, jeho štíhlá postava byla jarým počátkem, postava jeho vychovatele nachylování ke&nbsp;konci. Pokud jde o&nbsp;jeho počínání, jinoch byl stažený a&nbsp;zdrženlivý a&nbsp;nemísil se&nbsp;do&nbsp;debaty, jedině když byl tázán. Obracel jsem se&nbsp;na&nbsp;něj často a&nbsp;ptal se&nbsp;ho&nbsp;na&nbsp;různé věci, zvláště na&nbsp;ty, které se&nbsp;týkaly okolní krajiny, a&nbsp;logicky jsem předpokládal, že&nbsp;je&nbsp;zná. Odpovídal jistě a&nbsp;s&nbsp;určitou úctou vůči mně, i&nbsp;když jsem mu&nbsp;věkem nebyl tak vzdálen jako jeho vychovatel. Většinou šel za&nbsp;námi, i&nbsp;tam, kde cesta byla dost široká pro všechny.</span></p>
          <p class="chunk" data-nb-ref-number="32" data-nb-words="105" data-nb-chars="625"><span class="idea" data-nb-ref-number="32" id="idea32" data-nb-words="105" data-nb-chars="625">Když jsme kopec celý obešli a&nbsp;prošli i&nbsp;kolem několika selských obydlí, ocitli jsme se&nbsp;na&nbsp;téže straně a&nbsp;stoupali po&nbsp;téže cestě k&nbsp;domu, po&nbsp;níž jsem včera šel vzhůru já. Když jsme dorazili k&nbsp;domu, vystřelily nám vstříc růže, které mi&nbsp;stejně tak vyšly v&nbsp;ústrety včera. Využil jsem příležitosti, když se&nbsp;nám naskytl takový pohled, a&nbsp;zeptal se&nbsp;hostitele na&nbsp;ty&nbsp;růže, stejně jsem vesměs už&nbsp;zamýšlel takový dotaz stran těchhle květin vznést. Požádal jsem ho, abychom kvůli lepšímu pohledu pokročili blíž k&nbsp;velkému písčitému prostranství. Udělali jsme to&nbsp;a&nbsp;stanuli před celou stěnou květin, které pokrývaly dolní část toho bílého domu.</span></p>
          <p class="chunk" data-nb-ref-number="33" data-nb-words="24" data-nb-chars="141"><span class="idea" data-nb-ref-number="33" id="idea33" data-nb-words="24" data-nb-chars="141">Řekl jsem, že&nbsp;je&nbsp;určitě výjimečným přítelem těchhle květin, když jich pěstuje tolik druhů a&nbsp;jsou tu&nbsp;vidět v&nbsp;takové úplnosti jako jinak nikde.</span></p>
          <p class="chunk" data-nb-ref-number="34" data-nb-words="30" data-nb-chars="170"><span class="idea" data-nb-ref-number="34" id="idea34" data-nb-words="30" data-nb-chars="170">„Ovšem že&nbsp;mám tuhle květinu velmi rád,“ odpověděl mi, „a považuji ji&nbsp;za&nbsp;nejkrásnější ze&nbsp;všech, a&nbsp;opravdu už&nbsp;ani nevím, který z&nbsp;těchto dvou pocitů vyplývá z&nbsp;toho druhého.“</span></p>
          <p class="chunk" data-nb-ref-number="35" data-nb-words="65" data-nb-chars="362"><span class="idea" data-nb-ref-number="35" id="idea35" data-nb-words="65" data-nb-chars="362">„Také bych skoro řekl,“ prohlásil jsem, „že je&nbsp;růže nejkrásnější květinou. Je&nbsp;jí&nbsp;blízko kamélie, ta&nbsp;je&nbsp;něžná, jasná a&nbsp;ryzí, často zrovna kypí nádherou; ale má&nbsp;v&nbsp;sobě pro nás vždy cosi cizího, tyčí se&nbsp;tu&nbsp;vždy jako cosi vznešeného a&nbsp;vybraného: měkkost, rád bych použil tenhle výraz, sladkost růže v&nbsp;sobě nemá. A&nbsp;to nemluvíme už&nbsp;vůbec o&nbsp;vůni; ta&nbsp;sem totiž nepatří.“</span></p>
          <p class="chunk" data-nb-ref-number="36" data-nb-words="31" data-nb-chars="175"><span class="idea" data-nb-ref-number="36" id="idea36" data-nb-words="31" data-nb-chars="175">„Ne,“ řekl, „ta sem nepatří, mluvíme-li o&nbsp;kráse; ale pokud půjdeme dál než ke&nbsp;kráse a&nbsp;budeme mluvit o&nbsp;vůni, nebude asi žádná taková, která by&nbsp;se&nbsp;líbezností rovnala vůni růží.“</span></p>
          <p class="chunk" data-nb-ref-number="37" data-nb-words="162" data-nb-chars="933"><span class="idea" data-nb-ref-number="37" id="idea37" data-nb-words="162" data-nb-chars="933">„O&nbsp;tom by&nbsp;se&nbsp;mohly vést spory podle zálib toho kterého člověka,“ odpověděl jsem, „ale dojista tu&nbsp;bude mít růže víc přátel než protivníků. Ctí se&nbsp;v&nbsp;této době neméně, než se&nbsp;ctila v&nbsp;minulosti. Její obraz se&nbsp;nejběžněji ze&nbsp;všech používá ke&nbsp;srovnání, její barvou se&nbsp;zdobí mládí a&nbsp;krása, věnčí se&nbsp;jí&nbsp;příbytky, její vůně se&nbsp;považuje za&nbsp;klenot a&nbsp;rozesílá se&nbsp;všude jako cosi skvělého, a&nbsp;existovaly národy, které pěstování růží zvlášť zaštiťovali, i&nbsp;staří Římané, kteří se&nbsp;věru vyznali ve&nbsp;válčení, zdobili se&nbsp;růžemi. A&nbsp;je výjimečně líbezná, když se&nbsp;vystaví zraku tak jako tady, když se&nbsp;díky osobité rozmanitosti a&nbsp;sestavě její přednosti ještě zvýrazní a&nbsp;téměř se&nbsp;jí&nbsp;lichotí. Jednak tu&nbsp;je&nbsp;růží zrovna záplava, jednak jsou rozloženy po&nbsp;celé velké ploše bílého domu a&nbsp;od ní&nbsp;se&nbsp;odrážejí; před nimi je&nbsp;bílá plocha písku a&nbsp;ta se&nbsp;zeleným pásem trávníku a&nbsp;křovisky jak nějakým zeleným sametovým pásem a&nbsp;zeleným zdobením zas odděluje od&nbsp;obilného pole.“</span></p>
          <p class="chunk" data-nb-ref-number="38" data-nb-words="24" data-nb-chars="138"><span class="idea" data-nb-ref-number="38" id="idea38" data-nb-words="24" data-nb-chars="138">„Na tuhle okolnost jsem nijak zvlášť nepomyslel,“ řekl, „když jsem je&nbsp;sázel, i&nbsp;když jsem dbal toho, aby se&nbsp;tu&nbsp;jevily oku co&nbsp;nejpůvabněji.“</span></p>
          <p class="chunk" data-nb-ref-number="39" data-nb-words="54" data-nb-chars="344"><span class="idea" data-nb-ref-number="39" id="idea39" data-nb-words="54" data-nb-chars="344">„Ale nechápu, jak se&nbsp;jim tady může tak dobře dařit,“ opáčil jsem. „Vlastně tu&nbsp;mají ty&nbsp;nejnepříznivější podmínky. Je&nbsp;tu&nbsp;dřevěná mříž, k&nbsp;té jsou násilím uvázané, bílá zeď, na&nbsp;níž uvíznou všechny spalující sluneční paprsky, stříška, která brání dešti, rose a&nbsp;působení nebeské klenby, a&nbsp;koneckonců dům sám zadržuje jakékoli volné proudění vzduchu.“</span></p>
          <p class="chunk" data-nb-ref-number="40" data-nb-words="434" data-nb-chars="2450"><span class="idea" data-nb-ref-number="40" id="idea40" data-nb-words="434" data-nb-chars="2450">„Že se&nbsp;jim tu&nbsp;daří, toho jsme dosáhli teprve postupně a&nbsp;pomalu,“ odpověděl, „a udělali jsme tu&nbsp;hodně chybných kroků. Ale poučili jsme se&nbsp;a&nbsp;potom jsme se&nbsp;už&nbsp;do&nbsp;té&nbsp;věci pustili tak, jak se&nbsp;sluší a&nbsp;patří. Zem, jakou mají růže především rády, dílem se&nbsp;naordinovala a&nbsp;dovezla odjinud, dílem se&nbsp;podle toho, co&nbsp;udávaly knihy, které jsem si&nbsp;k&nbsp;tomu obstaral, připravila v&nbsp;zahradě. Já&nbsp;jsem se&nbsp;sem také nepřistěhoval úplně nezkušený, pěstoval jsem růže už&nbsp;předtím a&nbsp;tady jsem uplatnil své zkušenosti. Když byla zem připravena, vykopal se&nbsp;u&nbsp;domu hluboký a&nbsp;široký příkop a&nbsp;naplnil se&nbsp;zemí. Potom se&nbsp;vztyčila mříž, vydatně natřená olejovou barvou, aby do&nbsp;ní&nbsp;nepronikla voda a&nbsp;mříž nehnila, a&nbsp;jednoho jara se&nbsp;do&nbsp;země zasadily výpěstky růží, které jsem sám vzdělal anebo mi&nbsp;je&nbsp;poslali pěstitelé. Jak rostly, uvazovaly se, v&nbsp;průběhu let přesazovaly, zaměňovaly, prostříhávaly a&nbsp;podobně, až&nbsp;se&nbsp;stěna pozvolna vyplnila. V&nbsp;zahradě se&nbsp;založily zásobní záhony, něco jako školka, a&nbsp;v&nbsp;ní se&nbsp;pěstují ty, které jednou snad přijdou sem. Proti slunci jsme dali upevnit pod střechu plátěnou roletu se&nbsp;šňůrami, za&nbsp;které se&nbsp;několikrát lehce zatáhne a&nbsp;promění se&nbsp;ve&nbsp;stříšku propouštějící na&nbsp;růže paprsky pouze tlumeně. Tak se&nbsp;chrání sazenice před příliš prudkým sluncem a&nbsp;květy před svitem, který by&nbsp;jim mohl ublížit. Dnešní slunce pro ně&nbsp;není příliš horké, vidíte, že&nbsp;ho&nbsp;snášejí vesele. Pokud jde o&nbsp;rosu a&nbsp;o&nbsp;déšť, jak jste říkal, mříž není tak blízko domu, aby se&nbsp;dalo úplně čelit vlivům širého nebe. Na&nbsp;růžích se&nbsp;shromažďuje rosa a&nbsp;i déšť na&nbsp;ně&nbsp;kapá. Ale abychom přece jen mohli trochu pomoci a&nbsp;dodat vodu i&nbsp;tehdy, když ji&nbsp;obloha vypoví, mám pod střešním okapem dutý válec, opatřený velmi jemnými otvory a&nbsp;může se&nbsp;do&nbsp;něho nalít voda z&nbsp;nádržek, které stojí pod střechou. Lehkým tlakem se&nbsp;otvory otevřou, a&nbsp;voda padá na&nbsp;růže jako rosa. Je&nbsp;to&nbsp;vskutku příjemný pohled, vidět, jak v&nbsp;době, kdy je&nbsp;o&nbsp;vodu značná nouze, proudí si&nbsp;po&nbsp;listech a&nbsp;po větvích a&nbsp;ty se&nbsp;jí&nbsp;občerstvují. A&nbsp;aby nebyl nedostatek vzduchu, jak se&nbsp;obáváte, na&nbsp;to&nbsp;existuje snadná odpomoc. Za&nbsp;prvé na&nbsp;tomhle kopci vzduch beztak neustále slabě proudí a&nbsp;otírá se&nbsp;o&nbsp;stěnu domu. Pokud by&nbsp;ovšem květy ve&nbsp;dnech úplného bezvětří přece jen potřebovaly trochu toho vánku, otevřou se&nbsp;všechna okna v&nbsp;přízemí, a&nbsp;to jak na&nbsp;téhle stěně, tak i&nbsp;na opačné. Protože opačná strana je&nbsp;na&nbsp;sever a&nbsp;tam se&nbsp;vzduch ochlazuje stínem, vane tamními okny dovnitř a&nbsp;okny tady u&nbsp;růží ven. Můžete i&nbsp;v&nbsp;bezvětrných dnech vidět, jak se&nbsp;listy jemně kývají.“</span></p>
          <p class="chunk" data-nb-ref-number="41" data-nb-words="44" data-nb-chars="313"><span class="idea" data-nb-ref-number="41" id="idea41" data-nb-words="44" data-nb-chars="313">„To jsou důležitá zařízení,“ odvětil jsem, „a ukazují, jak tyhle květy milujete; ale jenom těmi zařízeními se&nbsp;přece nedá vysvětlit výjimečná dokonalost těchhle rostlin, jakou jsem nikde jinde neviděl, dokonalost taková, že&nbsp;se&nbsp;tu&nbsp;nevyskytne jediný nedokonalý květ, jediná uschlá větévka, jediný nepravidelný list.“</span></p>
          <p class="chunk" data-nb-ref-number="42" data-nb-words="455" data-nb-chars="2564"><span class="idea" data-nb-ref-number="42" id="idea42" data-nb-words="455" data-nb-chars="2564">„Zčásti se&nbsp;tohle dá&nbsp;vysvětlit těmihle zařízeními,“ řekl. „Vliv vzduchu, slunce a&nbsp;deště jižní polohou tohohle místa a&nbsp;vším tím, o&nbsp;čem jsem se&nbsp;zmínil, je&nbsp;tak upraven, jak jen se&nbsp;tu&nbsp;upravit dá. Ještě víc se&nbsp;udělalo se&nbsp;zemí. Jelikož nevíme, co&nbsp;je&nbsp;posledním důvodem, že&nbsp;se&nbsp;živým organismům daří, usoudil jsem, že&nbsp;určitě dělá růžím dobře to, co&nbsp;z&nbsp;růží pochází. Dali jsme tedy od&nbsp;počátku sbírat všechny odpadky z&nbsp;růží, zejména listy a&nbsp;i větévky planých růží, které se&nbsp;vyskytují v&nbsp;celém kraji. Z&nbsp;těch odpadků se&nbsp;v&nbsp;odlehlém místě zahrady navrší kopečky, nechá se&nbsp;na&nbsp;ně&nbsp;působit povětří a&nbsp;deště, a&nbsp;tak se&nbsp;chystá prsť na&nbsp;růže. Když už&nbsp;v&nbsp;tom kterém kopečku není ani stopy po&nbsp;nějakém rostlinném životě a&nbsp;není už&nbsp;vidět než jemná zem, dá&nbsp;se&nbsp;růžím. Rostliny, které se&nbsp;do&nbsp;ní&nbsp;nově zasadí, dostávají každá do&nbsp;své jamky hned tolik prsti, že&nbsp;jí&nbsp;mají bohatě na&nbsp;celé roky. Starší růže, které z&nbsp;půdy, kde rostou, žijí už&nbsp;delší čas, podělí se&nbsp;novou prstí. Buď se&nbsp;hlína nad kořeny odstraní a&nbsp;dá se&nbsp;jim nová, anebo se&nbsp;celé vyjmou a&nbsp;na místo, kde rostou, nasype se&nbsp;beze zbytku čerstvá zem. Bije pak až&nbsp;do&nbsp;očí, jak se&nbsp;listy a&nbsp;květ radují z&nbsp;toho daru. Ale vzdor zemi a&nbsp;vzduchu a&nbsp;slunci a&nbsp;vlhkosti neviděl byste růže tak krásné, jaké je&nbsp;vidíte, pokud by&nbsp;se&nbsp;tu&nbsp;nevynakládala ještě další péče; vždycky totiž povstávají nové mrzutosti z&nbsp;příčin, které nedokážeme vypátrat anebo které, i&nbsp;když se&nbsp;už&nbsp;vypátraly, nejsme s&nbsp;to zhatit. Koneckonců i&nbsp;rostliny, tak jako všechno živoucí stihne posléze přirozená smrt. Nemocné rostliny se&nbsp;u&nbsp;nás hned vykopávají, umisťují se&nbsp;do&nbsp;zahrady jako do&nbsp;jakési nemocnice růží a&nbsp;nahrazují se&nbsp;jinými ze&nbsp;školky. Odumřelé stromky se&nbsp;tu&nbsp;jen tak nevyskytují, protože se&nbsp;odstraňují už&nbsp;v&nbsp;době, kdy začínají odumírat. Pokud však z&nbsp;nějaké příčiny některá odumře rychle, bezodkladně se&nbsp;vystěhuje. Stejně tak se&nbsp;ty&nbsp;části, které onemocní anebo uhynou, odtrhnou od&nbsp;mříže. Nejlepší dobou je&nbsp;jaro, kdy jsou větévky odkryté. To&nbsp;se&nbsp;k&nbsp;ní postaví schůdky, které člověku umožní dostat se&nbsp;všude, a&nbsp;prozkoumá se&nbsp;celá mříž. Čistí se&nbsp;kůra, ošetří se, ovážou se&nbsp;rány, naroubují se&nbsp;větve, a&nbsp;co není schopné života, odřízne se. Ale i&nbsp;v&nbsp;létě odstraňujeme hned každý vadný lístek a&nbsp;každý neúplný květ. Postupně všichni v&nbsp;domě pojali k&nbsp;růžím náklonnost, rádi se&nbsp;na&nbsp;ně&nbsp;dívají a&nbsp;hned upozorní, kdykoliv se&nbsp;postřehne cokoliv nesprávného. I&nbsp;lidé z&nbsp;okolí našli v&nbsp;těchhle květinách zálibu, zasazují si&nbsp;je&nbsp;v&nbsp;zahradách a&nbsp;pěstují je, já&nbsp;lidem dávám sazenice ze&nbsp;svých množivých záhonů a&nbsp;učím je, jak s&nbsp;nimi zacházet. Dvě hodiny cesty odtud je&nbsp;sedlák, který tak jako já&nbsp;má&nbsp;celou jednu stěnu domu porostlou růžemi.“</span></p>
          <p class="chunk" data-nb-ref-number="43" data-nb-words="104" data-nb-chars="598"><span class="idea" data-nb-ref-number="43" id="idea43" data-nb-words="104" data-nb-chars="598">„Čím důležitější mi&nbsp;připadá, jak zacházíte se&nbsp;svými růžemi,“ odpověděl jsem mu, „a čím důležitější je&nbsp;to&nbsp;celé pro vás, tím spíš si&nbsp;nemohu odpustit otázku, proč pěstujete růže přímo přednostně na&nbsp;téhle stěně domu, když na&nbsp;tomhle místě se&nbsp;jim přece nijak výtečně nedaří a&nbsp;kde musíte vybudovat taková zařízení, která jim teprve zabezpečí pořádný život. Je&nbsp;sice hodně hezké, jak se&nbsp;tu&nbsp;naparují a&nbsp;předvádějí; jenže neměly by&nbsp;se&nbsp;snad rozsít i&nbsp;po zahradě v&nbsp;polohách a&nbsp;seskupeních, kde by&nbsp;byly stejně krásné anebo i&nbsp;krásnější než tyhle tady, a&nbsp;ještě měly tu&nbsp;výhodu, že&nbsp;by&nbsp;se&nbsp;o&nbsp;ně pečovalo mnohem snadněji?“</span></p>
          <p class="chunk" data-nb-ref-number="44" data-nb-words="45" data-nb-chars="248"><span class="idea" data-nb-ref-number="44" id="idea44" data-nb-words="45" data-nb-chars="248">„Vysadil jsem růže tady ke&nbsp;stěně domu,“ odvětil, „protože se&nbsp;k&nbsp;téhle květině váže jedna vzpomínka z&nbsp;mládí a&nbsp;mně je&nbsp;milé pěstovat je&nbsp;takhle. Myslím, že&nbsp;jen proto mi&nbsp;růže připadá tak krásná a&nbsp;že proto vynakládám tolik námahy na&nbsp;takovouhle péči o&nbsp;ni.“</span></p>
          <p class="chunk" data-nb-ref-number="45" data-nb-words="271" data-nb-chars="1627"><span class="idea" data-nb-ref-number="45" id="idea45" data-nb-words="271" data-nb-chars="1627">„Neříkal jste nic o&nbsp;škodlivém hmyzu,“ opáčil jsem. „Já ale ze&nbsp;zkušenosti vím, že&nbsp;takový hmyz nemá než růže raději téměř žádnou jinou rostlinu, vyjma snad topolů, spousta hmyzích druhů a&nbsp;rodů s&nbsp;oblibou obývá a&nbsp;znetvořuje právě ji. Tady nevidím z&nbsp;téhle metly vůbec nic, jako kdyby ani neexistovala anebo jako kdyby růži těch potvůrek nějakým umělým prostředkem zbavili. Přece asi tak jako každý nemocný list neodstraňujete i&nbsp;kdejakého zavíječe listového, každého pavouka, každou mšici? To&nbsp;mě&nbsp;ovšem přivádí ještě na&nbsp;jednu okolnost, na&nbsp;niž jsem si&nbsp;umínil zeptat se&nbsp;vás; chtěl jsem to&nbsp;stůj co&nbsp;stůj udělat při nějaké vhodné příležitosti ještě před svým odjezdem a&nbsp;odvažuji se&nbsp;na&nbsp;to&nbsp;ptát teď, když mi&nbsp;tak laskavě a&nbsp;tak ochotně dovolujete nahlížet do&nbsp;záležitostí tohohle venkovského sídla. Když jsem tak putoval rovinou, několikrát jsem měl příležitost všimnout si, že&nbsp;ovocné stromy zhusta mají holé větve anebo že&nbsp;listí je&nbsp;vůbec uhynulé anebo znetvořené, což způsobily housenky. Ta&nbsp;věc mi&nbsp;nijak netanula na&nbsp;mysli, ježto jsem ji&nbsp;byl zvyklý vídat už&nbsp;odmlada a&nbsp;nevypadalo to, že&nbsp;to&nbsp;zamoření je&nbsp;nějak velké; ale nemohl jsem si&nbsp;nevšimnout, že&nbsp;tak jako na&nbsp;těchhle růžích ani nikde ve&nbsp;vaší zahradě tuhle svízel vůbec nevidět, nikde jediná uschlá haluz, nikde větévka bez listí, nikde stvol užraného listu, ba&nbsp;ani poškozený zelný list, kterému přece tak rád působí újmu bělásek. Když jsem tak viděl to&nbsp;skvělé zdraví, znovu mi&nbsp;vytanula na&nbsp;mysli zkáza, kterou jsem v&nbsp;kraji viděl, a&nbsp;rozhodl jsem se, že&nbsp;se&nbsp;vás stran téhle věci zeptám, jestli jste podnikl nějaká osobitá opatření; protože se&nbsp;přece ukázalo, že&nbsp;jen sbírat housenky a&nbsp;hmyz nestačí.“</span></p>
          <p class="chunk" data-nb-ref-number="46" data-nb-words="113" data-nb-chars="696"><span class="idea" data-nb-ref-number="46" id="idea46" data-nb-words="113" data-nb-chars="696">„Ovšemže sbíráním škodlivého hmyzu ani své růže, ani stromy a&nbsp;keře v&nbsp;zahradě před mrzačením neuchráníme,“ odpověděl můj společník. „My skutečně proti něčemu takovému máme ještě jiné nástroje. Musím vám říci, jak mě&nbsp;těší, že&nbsp;jste v&nbsp;mé zahradě postřehl neexistenci jakýchkoliv škod od&nbsp;housenek, a&nbsp;vskutku rád vám podám vysvětlení, a&nbsp;zejména proto, aby to&nbsp;také mohlo vejít v&nbsp;širokou známost. Ale odpověď na&nbsp;vaši otázku se&nbsp;bude nejlépe vyjímat v&nbsp;zahradě, protože vám tam k&nbsp;dotvrzení budu moci hned předvést nejedno zařízení a&nbsp;ukázat důkazy toho, co&nbsp;řeknu. Pokud vám to&nbsp;bude vhod, půjdeme do&nbsp;zahrady, trocha odpočinku na&nbsp;některé lavičce po&nbsp;té&nbsp;výpravě nahoru na&nbsp;šafářův dvorec nebude jistě nepříjemná.“</span></p>
          <p class="chunk" data-nb-ref-number="47" data-nb-words="12" data-nb-chars="65"><span class="idea" data-nb-ref-number="47" id="idea47" data-nb-words="12" data-nb-chars="65">„Dovolte mi, abych se&nbsp;ještě chvilku díval na&nbsp;ty&nbsp;růže,“ řekl jsem.</span></p>
          <p class="chunk" data-nb-ref-number="48" data-nb-words="6" data-nb-chars="38"><span class="idea" data-nb-ref-number="48" id="idea48" data-nb-words="6" data-nb-chars="38">„Dělejte, jak je&nbsp;vám libo,“ odpověděl.</span></p>
          <p class="chunk" data-nb-ref-number="49" data-nb-words="121" data-nb-chars="742"><span class="idea" data-nb-ref-number="49" id="idea49" data-nb-words="121" data-nb-chars="742">Nejdříve jsem přišel trochu blíž k&nbsp;mříži a&nbsp;prohlížel si&nbsp;jednotlivosti. Teď jsem skutečně viděl tu&nbsp;čistou zem, v&nbsp;níž tkvěly kmínky a&nbsp;na které nerostlo jediné stéblo trávy. Viděl jsem tu&nbsp;důkladně natřenou dřevěnou mříž, k&nbsp;níž byly přivázány strůmky a&nbsp;větévky rozprostřeny tak, aby nebylo vidět jediné holé místo na&nbsp;zdi domu. Na&nbsp;každém kmínku viselo jméno květiny napsané na&nbsp;papíře a&nbsp;vložené do&nbsp;skleněného pouzdra. Ta&nbsp;skleněná pouzdra byla chráněna před deštěm tak, že&nbsp;byla nahoře uzavřená, dole ohrnutá a&nbsp;opatřená jakýmsi odtokovým žlábkem. Když jsem se&nbsp;chvíli díval zblízka, ustoupil jsem zase dozadu a&nbsp;ještě jednou jsem si&nbsp;několik okamžiků prohlížel celou tu&nbsp;květinovou stěnu. Když jsem skončil, řekl jsem, že&nbsp;teď bychom mohli jít do&nbsp;zahrady.</span></p>
          <p class="chunk" data-nb-ref-number="50" data-nb-words="517" data-nb-chars="3006"><span class="idea" data-nb-ref-number="50" id="idea50" data-nb-words="517" data-nb-chars="3006">Přišli jsme k&nbsp;mřížové brance, staroch cosi stiskl jako včera, když mě&nbsp;vpouštěl dovnitř, branka se&nbsp;otevřela a&nbsp;vešli jsme do&nbsp;zahrady. V&nbsp;ní jsme přikročili k&nbsp;lavici, která stála v&nbsp;příjemném odpoledním stínu. Když jsme na&nbsp;ni&nbsp;usedli, řekl můj hostitel: „Naše nástroje, jak uchovat stromy, keře a&nbsp;menší rostliny před lysostí, jsou tak prosté a&nbsp;v&nbsp;přírodě založené, že&nbsp;by&nbsp;byla hanba je&nbsp;vypočítávat, pokud by&nbsp;na&nbsp;druhé straně nebyla také pravda, že&nbsp;se&nbsp;neuplatňují všude, zvláště ten poslední ne. Pokud jde o&nbsp;olysalost stromů a&nbsp;větví, ta&nbsp;vzniká ne&nbsp;vždy působením housenek, nýbrž často krok za&nbsp;krokem i&nbsp;jinak. Na&nbsp;definitivní zmírání, a&nbsp;tedy odlisťování celého stromu existuje nějaký prostředek tak málo jako na&nbsp;smrt člověka; ale u&nbsp;stromu v&nbsp;zahradě člověk nemůže nechat věci dojít tak daleko, aby nakonec stál v&nbsp;zahradě mrtvý; pokud se&nbsp;mu&nbsp;ořezáním větví dodávají síly, aby omládl, ale postupně tahle metoda začne pozbývat účinnosti, je&nbsp;pro takový strom a&nbsp;takovou zahradu dobrým skutkem, když se&nbsp;oba odloučí. Podobný strom tedy v&nbsp;zahradě, o&nbsp;niž se&nbsp;jen trochu pečuje, anebo na&nbsp;jiném pozemku vůbec nestojí. Ale aby tu&nbsp;netrčel ani strom, který je&nbsp;i&nbsp;zčásti olysalý, na&nbsp;to&nbsp;máme několik metod. Spočívají v&nbsp;tom, dát stromu, co&nbsp;potřebuje, a&nbsp;vzít mu, co&nbsp;mu&nbsp;škodí. Proto je&nbsp;nejvyšším příkazem nikdy nezasazovat strom na&nbsp;místo, na&nbsp;kterém nemůže žít. Na&nbsp;místa, která stromům vůbec život upírají, asi žádný rozumný člověk strom nezasadí. Ale jsou i&nbsp;místa, která se&nbsp;nehodí jenom proto, že&nbsp;je&nbsp;nikdo nevzdělává anebo jim schází něco, co&nbsp;je&nbsp;nezbytné jen pro zcela určité rostliny. Abychom takové místo dobře vzdělali, než jsme na&nbsp;ně&nbsp;zasadili strom, vykopali jsme tak hlubokou jámu a&nbsp;naplnili ji&nbsp;nakypřenou prstí, že&nbsp;se&nbsp;strom dožil hodně vysokého věku a&nbsp;nemusel zapouštět kořeny do&nbsp;nevzdělané půdy. I&nbsp;u&nbsp;starých kmenů, které jsem tady našel a&nbsp;jejichž stav se&nbsp;mi&nbsp;nezdál, dokázal jsem, aby prospívaly, tím že&nbsp;jsem je&nbsp;dal vyjmout z&nbsp;půdy, nakypřit místo, kde rostly, a&nbsp;znovu je&nbsp;zasadit. Ale než jsme vykopali tu&nbsp;a&nbsp;onu jámu, než jsme do&nbsp;ní&nbsp;zasadili strom, pokoušeli jsme se&nbsp;ze&nbsp;zkušeností anebo z&nbsp;knih vydobýt, co&nbsp;bude kromě půdy ještě potřebovat a&nbsp;kde musí mít své místo. Pro který strom není v&nbsp;zahradě vhodné místo, ten ať&nbsp;v&nbsp;ní ani není. Stromy, které potřebují hodně vzduchu, zasadili jsme do&nbsp;takového vzduchu, ty, které mají rády světlo, do&nbsp;světla, ty, které mají rády stín, ty&nbsp;do&nbsp;stínu. Pod ochranu těch větších anebo odolnějších jsme zasadili ty, které takovou ochranu potřebovaly. Ty, které se&nbsp;bojí mrazu a&nbsp;jinovatky, rostou u&nbsp;zdí anebo na&nbsp;teplých místech. A&nbsp;takhle se&nbsp;potom daří všem, díky jejich vitalitě a&nbsp;díky přirozené výživě. Na&nbsp;jaře se&nbsp;každý kmen a&nbsp;jeho silnější větve kartáčem a&nbsp;dobrou mýdlovou vodou umyjí a&nbsp;vyčistí. Pomocí kartáče se&nbsp;odstraní všechno cizorodé, co&nbsp;by&nbsp;mohlo stromu škodit, a&nbsp;omytí je&nbsp;užitečnou lázní pro kůru, protože ta&nbsp;stejně jako kůže u&nbsp;zvířat je&nbsp;výsostné důležitá pro život, a&nbsp;koneckonců kmeny tím i&nbsp;zkrásní. Naše stromy na&nbsp;sobě nemají lišejníky, kůra je&nbsp;čistá a&nbsp;u&nbsp;třešní skoro tak jemná jako surové hedvábí.“</span></p>
          <p class="chunk" data-nb-ref-number="51" data-nb-words="31" data-nb-chars="178"><span class="idea" data-nb-ref-number="51" id="idea51" data-nb-words="31" data-nb-chars="178">To&nbsp;jsem viděl, že&nbsp;všechny stromy mají velice zdravou kůru; ale dával jsem si&nbsp;to&nbsp;do&nbsp;souvislosti s&nbsp;jejich krásným listím a&nbsp;vůbec s&nbsp;jejich zdravým růstem jako jeho logický důsledek.</span></p>
          <p class="chunk" data-nb-ref-number="52" data-nb-words="167" data-nb-chars="1057"><span class="idea" data-nb-ref-number="52" id="idea52" data-nb-words="167" data-nb-chars="1057">„Pokud vzdor vší obezřetnosti přece jen jednotlivé části stromů větrem, chladem anebo podobně olysají,“ dál hovořil můj hostitel, „ty se&nbsp;na&nbsp;jaře při prořezávání odstraní. Řez se&nbsp;zamázne dobrým tmelem, aby do&nbsp;dřeva nepronikalo vlhko a&nbsp;nepodnítilo v&nbsp;ještě zdravé části nějakou chorobu. A&nbsp;tak by&nbsp;v&nbsp;takové zahradě nikdy nebylo vidět lysost, kdyby nepřicházel vnější nepřítel, který se&nbsp;snaží ji&nbsp;vyvolat. Takovým nepřítelem jsou kroupy, průtrže mračen a&nbsp;podobné přírodní úkazy, proti nimž neexistují prostředky. Ale ani zas tolik neškodí. V&nbsp;našich končinách jsou vzácné a&nbsp;jejich účinky lze snadno zahladit rychlým odstraněním všeho, co&nbsp;se&nbsp;zničilo, tím, že&nbsp;rostliny dorůstají, a&nbsp;dodatečným vysazováním. Ovšem protivníkem nebezpečnějším je&nbsp;hmyz, ten dokáže přivést vniveč kvalitní zahradu, zmrzačit její krásu, že&nbsp;je&nbsp;za&nbsp;několik let pohled na&nbsp;ni&nbsp;truchlivý. To&nbsp;je&nbsp;ta&nbsp;okolnost, o&nbsp;níž jsem říkal, že&nbsp;se&nbsp;o&nbsp;ni zmíním až&nbsp;docela nakonec. Vidíte, že&nbsp;naše zahrada je&nbsp;v&nbsp;tomto roce prostá vší hmyzí pohromy, kterou jste, jak říkáte, za&nbsp;svého putování vídal na&nbsp;jiných stromech.“</span></p>
          <p class="chunk" data-nb-ref-number="53" data-nb-words="90" data-nb-chars="531"><span class="idea" data-nb-ref-number="53" id="idea53" data-nb-words="90" data-nb-chars="531">„Viděl jsem, jak na&nbsp;teplých a&nbsp;tichých místech jabloně téměř nemají listí,“ odpověděl jsem mu. „S&nbsp;podobnými věcmi jsem se&nbsp;setkal několikrát. Ale že&nbsp;jsou bez listí jednotlivé větve, že&nbsp;listí na&nbsp;celých stromech je&nbsp;znetvořené, to&nbsp;jsem viděl často. Ovšem nepovažoval jsem to&nbsp;za&nbsp;nějaký příliš významný neduh a&nbsp;neusuzoval jsem z&nbsp;toho na&nbsp;špatný rok, protože jsem věděl, že&nbsp;taková zkáza se&nbsp;přihází vždycky a&nbsp;že škody, pokud se&nbsp;jich zase nevyskytne příliš, nejsou zas něčím tak závažným. Považoval jsem tenhle úkaz za&nbsp;cosi, co&nbsp;tak musí být.“</span></p>
          <p class="chunk" data-nb-ref-number="54" data-nb-words="109" data-nb-chars="623"><span class="idea" data-nb-ref-number="54" id="idea54" data-nb-words="109" data-nb-chars="623">„To jste se&nbsp;asi zachoval špatně,“ řekl můj hostitel, „škody tenhle úkaz přináší vždycky, a&nbsp;pokud by&nbsp;se&nbsp;sečetly všechny oblasti v&nbsp;kraji, mohou takové škody být docela povážlivé, k&nbsp;tomu připočtěte i&nbsp;to, že&nbsp;se&nbsp;lidé na&nbsp;ty&nbsp;stromy bez listí musí dívat. A&nbsp;tohle není něco, co&nbsp;být musí. Existuje proti tomu prostředek, a&nbsp;to takový, jaký krom své účinnosti je&nbsp;i&nbsp;velmi krásný, a&nbsp;tak k&nbsp;užitečnosti se&nbsp;ještě druží požitek, jímž jako by&nbsp;nás příroda chtěla přimět, abychom onen prostředek uplatňovali. A&nbsp;přesto, jak jsem řekl už&nbsp;dříve, tenhle prostředek se&nbsp;užívá ze&nbsp;všech nejméně, ba&nbsp;na&nbsp;mnohých místech se&nbsp;lidé dokonce snaží ho&nbsp;vyhubit.“</span></p>
          <p class="chunk" data-nb-ref-number="55" data-nb-words="6" data-nb-chars="30"><span class="idea" data-nb-ref-number="55" id="idea55" data-nb-words="6" data-nb-chars="30">Podíval jsem se&nbsp;po&nbsp;něm tázavě.</span></p>
          <p class="chunk" data-nb-ref-number="56" data-nb-words="14" data-nb-chars="72"><span class="idea" data-nb-ref-number="56" id="idea56" data-nb-words="14" data-nb-chars="72">„Neslyšel jste snad u&nbsp;nás v&nbsp;zahradě cosi, co&nbsp;vám zvlášť utkvělo v&nbsp;uchu?“</span></p>
          <p class="chunk" data-nb-ref-number="57" data-nb-words="5" data-nb-chars="33"><span class="idea" data-nb-ref-number="57" id="idea57" data-nb-words="5" data-nb-chars="33">„Zpěv ptáků,“ řekl jsem najednou.</span></p>
          <p class="chunk" data-nb-ref-number="58" data-nb-words="64" data-nb-chars="404"><span class="idea" data-nb-ref-number="58" id="idea58" data-nb-words="64" data-nb-chars="404">„To je&nbsp;správný postřeh,“ opáčil. „Ptáci jsou v&nbsp;téhle zahradě naším prostředkem proti housenkám a&nbsp;škodlivému hmyzu. To&nbsp;oni stromy, keře, drobné rostliny a&nbsp;samozřejmě i&nbsp;růže čistí daleko lépe, než by&nbsp;to&nbsp;dokázaly lidské ruce anebo jakýkoliv jiný prostředek. Co&nbsp;nám pomáhají tihle příjemní dělníci, nevyskytl se&nbsp;už&nbsp;v&nbsp;naší zahradě letos ani jindy ten nejnepatrnější housenčí požer, jakého by&nbsp;si&nbsp;člověk všiml.“</span></p>
          <p class="chunk" data-nb-ref-number="59" data-nb-words="19" data-nb-chars="105"><span class="idea" data-nb-ref-number="59" id="idea59" data-nb-words="19" data-nb-chars="105">„Ale ptáci jsou přece všude,“ namítl jsem. „Je jich snad ve&nbsp;vaší zahradě víc, aby ji&nbsp;také více chránili?“</span></p>
          <p class="chunk" data-nb-ref-number="60" data-nb-words="21" data-nb-chars="119"><span class="idea" data-nb-ref-number="60" id="idea60" data-nb-words="21" data-nb-chars="119">„Je jich v&nbsp;naší zahradě i&nbsp;více,“ opáčil, „daleko více než na&nbsp;kterémkoliv místě tohohle kraje a&nbsp;možná i&nbsp;dalších končin.“</span></p>
          <p class="chunk" data-nb-ref-number="61" data-nb-words="11" data-nb-chars="56"><span class="idea" data-nb-ref-number="61" id="idea61" data-nb-words="11" data-nb-chars="56">„A&nbsp;jak se&nbsp;tady ta&nbsp;spousta ptáků ocitla?“ zeptal jsem se.</span></p>
          <p class="chunk" data-nb-ref-number="62" data-nb-words="54" data-nb-chars="288"><span class="idea" data-nb-ref-number="62" id="idea62" data-nb-words="54" data-nb-chars="288">„Je to&nbsp;stejné jako to, co&nbsp;jsem předtím říkal o&nbsp;stromech, musí se&nbsp;jim vytvořit podmínky, aby se&nbsp;jim dobře dařilo, chce-li je&nbsp;člověk mít na&nbsp;tom a&nbsp;na onom místě; jenom je&nbsp;člověk nemusí na&nbsp;to&nbsp;a&nbsp;ono místo zasazovat jako stromy, přijdou sami, zejména stěhovaví ptáci, pro něž je&nbsp;to&nbsp;tak snadné.“</span></p>
          <p class="chunk" data-nb-ref-number="63" data-nb-words="10" data-nb-chars="51"><span class="idea" data-nb-ref-number="63" id="idea63" data-nb-words="10" data-nb-chars="51">„A&nbsp;jaké to&nbsp;jsou podmínky, aby se&nbsp;jim dobře dařilo?“</span></p>
          <p class="chunk" data-nb-ref-number="64" data-nb-words="5" data-nb-chars="35"><span class="idea" data-nb-ref-number="64" id="idea64" data-nb-words="5" data-nb-chars="35">„Hlavně ochrana a&nbsp;potrava,“ opáčil.</span></p>
          <p class="chunk" data-nb-ref-number="65" data-nb-words="9" data-nb-chars="48"><span class="idea" data-nb-ref-number="65" id="idea65" data-nb-words="9" data-nb-chars="48">„Jak se&nbsp;dá&nbsp;takový pták chránit?“ zeptal jsem se.</span></p>
          <p class="chunk" data-nb-ref-number="66" data-nb-words="251" data-nb-chars="1533"><span class="idea" data-nb-ref-number="66" id="idea66" data-nb-words="251" data-nb-chars="1533">„Ten se&nbsp;chránit nedá,“ řekl můj hostitel, „ten se&nbsp;chrání sám; ale příležitost chránit se&nbsp;mu&nbsp;poskytnout lze. Zpěvní ptáci, protože ti&nbsp;se&nbsp;zbraněmi bránit nemohou, vyhledávají před nepřáteli a&nbsp;před povětřím vykotlané stromy, skály, zdi anebo podobně, dutiny tak těsné, aby tam za&nbsp;nimi jejich většinou větší nepřítel nemohl, a&nbsp;tak hluboké, aby zobákem ani pařátem nedosáhl na&nbsp;dno&nbsp;– někteří, jako datlové, vykotlávají si&nbsp;stromy sami anebo se&nbsp;uchylují do&nbsp;takových houštin, kam draví ptáci, lasičky a&nbsp;podobní pronásledovatelé neproniknou. Při tom jim jde ještě spíše o&nbsp;ochranu jejich mláďat, která na&nbsp;takových místech mají, než o&nbsp;ochranu vlastní. Teprve nenajdou-li se&nbsp;taková bezpečná zákoutí a&nbsp;čas kvapí, spokojí se&nbsp;zpěvný pták i&nbsp;s&nbsp;horšími kouty k&nbsp;bydlení a&nbsp;k&nbsp;sezení na&nbsp;vejcích. Je-li v&nbsp;některé končině hodně takových útočišť, dá&nbsp;se&nbsp;s&nbsp;jistotou usoudit, že&nbsp;v&nbsp;takovém kraji, pokud jsou dány i&nbsp;ostatní podmínky, je&nbsp;ptáků spousta. Jen pomyslete na&nbsp;nějakou starou děravou věžní střechu, jak ta&nbsp;bývá obležena kavkami a&nbsp;rorýsi. Chce-li se, aby se&nbsp;ptáci stěhovali do&nbsp;jiné končiny, musí se&nbsp;taková útočiště vytvořit, a&nbsp;co nejlepší. Jak vidíte, my&nbsp;nemůžeme hloubit dutiny do&nbsp;skal a&nbsp;do kmenů stromů, ale takové dutiny ze&nbsp;dřeva zhotovené můžeme všude rozvěsit po&nbsp;stromech. A&nbsp;to také děláme. Vyrobíme takovou dutinu sdostatek hlubokou, skulinu vchodu obrátíme pryč z&nbsp;návětrné strany, většinou k&nbsp;poled­ní straně, a&nbsp;uděláme ji&nbsp;přesně tak velkou, aby pták, pro kterého je&nbsp;určena, mohl tam i&nbsp;ven. Určitě jste něco takového na&nbsp;stromech v&nbsp;naší zahradě viděl?“</span></p>
          <p class="chunk" data-nb-ref-number="67" data-nb-words="28" data-nb-chars="152"><span class="idea" data-nb-ref-number="67" id="idea67" data-nb-words="28" data-nb-chars="152">„Viděl jsem to,“ opáčil jsem, „nejasně jsem tušil, k&nbsp;čemu to&nbsp;všechno asi je, ale představa o&nbsp;tom se&nbsp;mi&nbsp;vzhledem k&nbsp;dalším dojmům zase z&nbsp;hlavy vykouřila.“</span></p>
          <p class="chunk" data-nb-ref-number="68" data-nb-words="114" data-nb-chars="675"><span class="idea" data-nb-ref-number="68" id="idea68" data-nb-words="114" data-nb-chars="675">„Pokud se&nbsp;třeba zase ještě projdeme po&nbsp;zahradě,“ řekl můj hostitel, „uvidíme několik takových ptačích schránek. Těm ptákům, co&nbsp;hnízdí v&nbsp;houští, vybudujeme v&nbsp;křoviskách tak hustou spleť větví a&nbsp;haluzí s&nbsp;trny, až&nbsp;by&nbsp;člověk řekl, že&nbsp;dovnitř a&nbsp;ven nevklouzne skoro ani čmelák; jenže pták si&nbsp;vchod přesto najde a&nbsp;vystaví si&nbsp;své hnízdo. Takových hnízd uvidíte několik, budete-li chtít. Je&nbsp;na&nbsp;nich milé, že&nbsp;tu&nbsp;člověk vidí ty&nbsp;opeřené rodinky v&nbsp;jejich domácnostech, což u&nbsp;těch, co&nbsp;hnízdí v&nbsp;dutinách, možné není. Takhle chráníme menší ptáky, které v&nbsp;zahradě potřebujeme. Ti&nbsp;velcí, kteří se&nbsp;mohou bránit zobákem pařáty a&nbsp;křídly, jsou pro nás spíše nepřáteli než přáteli a&nbsp;netrpí se&nbsp;tu.“</span></p>
          <p class="chunk" data-nb-ref-number="69" data-nb-words="507" data-nb-chars="2951"><span class="idea" data-nb-ref-number="69" id="idea69" data-nb-words="507" data-nb-chars="2951">„Kromě ochrany,“ zahovořil zas po&nbsp;chvíli, „potřebují ptáci i&nbsp;potravu. Vyhýbají se&nbsp;končinám, kde je&nbsp;potravy málo, a&nbsp;tím se&nbsp;liší od&nbsp;lidí, protože ti&nbsp;se&nbsp;občas vydávají na&nbsp;dlouhé výpravy právě tam, kde svou obživu nenacházejí. Ptáci, kteří se&nbsp;hodí do&nbsp;naší zahrady, živí se&nbsp;většinou červy a&nbsp;hmyzem; ale pokud někde, kde je&nbsp;to&nbsp;vhodné ke&nbsp;hnízdění, počet ptáků tak vzroste, že&nbsp;už&nbsp;nenacházejí potravu, jedna část se&nbsp;jich vydává jinam a&nbsp;hledá si&nbsp;živobytí jinde. Pokud tedy někdo chce na&nbsp;tom nebo onom místě udržet tak velký počet ptáků, aby si&nbsp;byl úplně jist, že&nbsp;jich bude dostatek posléze v&nbsp;letech na&nbsp;škodlivý hmyz nadmíru bohatých a&nbsp;zabránilo se&nbsp;tak škodám, musí se&nbsp;jim krom toho, co&nbsp;jim dává příroda, poskytnout i&nbsp;vlastníma rukama potrava umělá. Pokud se&nbsp;to&nbsp;udělá, lze na&nbsp;jednom místě chovat tolik ptáků, kolik se&nbsp;chce. Jde pouze o&nbsp;to, aby se&nbsp;jim na&nbsp;výživu přispívalo tak, jak je&nbsp;nezbytné, aby se&nbsp;čelilo nedostatku potravy, a&nbsp;tak se&nbsp;neztrácel se&nbsp;zřetele sám účel. V&nbsp;tomto ohledu se&nbsp;obecně snad není co&nbsp;obávat, že&nbsp;se&nbsp;umělou potravou budou živit přes moc, ježto těmhle tvorům je&nbsp;hmyz beztak nejmilejší. Jen pokud by&nbsp;se&nbsp;potrava vyráběla pro ně&nbsp;až&nbsp;příliš vábivá, mohli by&nbsp;se&nbsp;ptáci živit nadmíru dobře, což by&nbsp;se&nbsp;snadno poznalo podle přemnožení škodlivého hmyzu. Jistá zkušenost tu&nbsp;člověku umožňuje zvolit správnou cestu. V&nbsp;zimě, kdy tu&nbsp;některé druhy ptactva zůstávají, a&nbsp;v&nbsp;dobách, kdy se&nbsp;jim naprosto nedostává jejich přirozené stravy, musí se&nbsp;beze zbytku vyživovat, aby se&nbsp;v&nbsp;dané končině udrželi. Díky našim zařízením ptáci, kteří si&nbsp;na&nbsp;jaře hledají svá území, kde by&nbsp;se&nbsp;mohli usadit, zůstali v&nbsp;naší zahradě; ježto viděli, že&nbsp;mají pohodlí, a&nbsp;věděli, že&nbsp;se&nbsp;jim dostane potravy, přiletěli i&nbsp;v&nbsp;dalším roce, anebo pokud byli zimní ptáci, vůbec neodletěli. Protože však i&nbsp;mláďata mají domovský cit a&nbsp;ráda jsou stále tam, kde poprvé uviděla svět, i&nbsp;tihleti si&nbsp;vyvolili zahradu jako své nadcházející místo pobytu. K&nbsp;ptákům, co&nbsp;tu&nbsp;již jsou, čas od&nbsp;času přibyli noví přistěhovalci, a&nbsp;tak se&nbsp;počet ptactva v&nbsp;zahradě, a&nbsp;dokonce v&nbsp;nejbližším okolí rok od&nbsp;roku zvyšuje. Dokonce ti&nbsp;ptáci, kteří jinak obyčejné sídlí ne&nbsp;v&nbsp;zahradách, nýbrž spíš v&nbsp;lesích a&nbsp;v&nbsp;odlehlých křovinách, příležitostně přilétli, a&nbsp;protože se&nbsp;jim tu&nbsp;líbilo, zůstali, i&nbsp;když lecčehos, co&nbsp;jinak skýtá les a&nbsp;samota, tady pozbyli. Mezi potravu počítáme i&nbsp;světlo, vzduch a&nbsp;teplo. Tohle jim poskytujeme podle potřeby, tím že&nbsp;jim staveniště na&nbsp;jejich hnízda rozmisťujeme v&nbsp;nejrůznějších koutech zahrady, aby si&nbsp;párečky mohly vybrat místečko teplejší anebo chladnější, vzdušnější anebo slunečnější. Dvojice, kterým se&nbsp;tu&nbsp;žádné místo nehodí, ty&nbsp;tady nejsou. To&nbsp;jsou pouze takoví ptáci, jimž se&nbsp;zdejší končiny nehodí vůbec, a&nbsp;takové ptáky pak také pro naše končiny nepotřebujeme. V&nbsp;patřičnou dobu k&nbsp;nám zavítají i&nbsp;stěhovaví ptáci a&nbsp;ti, kteří na&nbsp;své každoroční cestě jen prolétají kolem. Ti&nbsp;vlastně ani nemají nárok, aby se&nbsp;jim něco dávalo, ale protože se&nbsp;vmísí mezi zdejší, najedí se&nbsp;i&nbsp;oni z&nbsp;mis a&nbsp;pak táhnou dál.“</span></p>
          <p class="chunk" data-nb-ref-number="70" data-nb-words="9" data-nb-chars="61"><span class="idea" data-nb-ref-number="70" id="idea70" data-nb-words="9" data-nb-chars="61">„Jak těm tvorečkům dáváte nezbytnou potravu?“ zeptal jsem se.</span></p>
          <p class="chunk" data-nb-ref-number="71" data-nb-words="142" data-nb-chars="802"><span class="idea" data-nb-ref-number="71" id="idea71" data-nb-words="142" data-nb-chars="802">„Na to&nbsp;máme různá zařízení,“ řekl. „Leckterý z&nbsp;ptáků, když se&nbsp;živí, má&nbsp;pod nohama pevnou půdu, tak jako datlové, kteří klovou do&nbsp;stromů, a&nbsp;takoví, co&nbsp;si&nbsp;hledají potravu na&nbsp;ploché zemi; jiní, zejména lesní ptáci, mají rádi houpání větví, když se&nbsp;živí, ježto si&nbsp;obživu hledají právě v&nbsp;takových větvích. Pro ty&nbsp;první se&nbsp;krmivo rozhází po&nbsp;takových a&nbsp;onakých prostranstvích, oni si&nbsp;je&nbsp;už&nbsp;najdou. Těm druhým se&nbsp;poskytují mříže visící na&nbsp;šňůrách, a&nbsp;na nich mají své jídlo, to&nbsp;jim dáváme do&nbsp;malých nádobek anebo napichujeme na&nbsp;kolíky. Přilétnou, živí se&nbsp;a&nbsp;pohupují na&nbsp;mříži. Ptáci jsou postupně důvěřivější a&nbsp;důvěřivější, posléze to&nbsp;už&nbsp;s&nbsp;jídlem neberou tak vážně a&nbsp;hemží se, ti, co&nbsp;raději pevnou zem, a&nbsp;ti, co&nbsp;se&nbsp;rádi houpají, na&nbsp;tom krmicím dvorečku, co&nbsp;je&nbsp;vedle skleníku, tam co&nbsp;jste mě&nbsp;dneska ráno zastihl.“</span></p>
          <p class="chunk" data-nb-ref-number="72" data-nb-words="14" data-nb-chars="73"><span class="idea" data-nb-ref-number="72" id="idea72" data-nb-words="14" data-nb-chars="73">„Já to&nbsp;setkání dnes ráno měl spíše za&nbsp;náhodné než za&nbsp;záměrné,“ řekl jsem.</span></p>
          <p class="chunk" data-nb-ref-number="73" data-nb-words="109" data-nb-chars="619"><span class="idea" data-nb-ref-number="73" id="idea73" data-nb-words="109" data-nb-chars="619">„Krmím je&nbsp;rád, když jsem tu,“ opáčil, „ačkoliv to&nbsp;mohou udělat i&nbsp;jiní. Pro ty&nbsp;úplně plaché, jako většinou pro nové příchozí a&nbsp;pro skrznaskrz zaryté lesní ptáky, mám odlehlá místa, na&nbsp;něž jim dáváme potravu. Pro ty&nbsp;důvěřivější a&nbsp;družnější jsem dokonce přišel na&nbsp;velice příjemný způsob, jak s&nbsp;nimi zacházet. Mám v&nbsp;domě pokoj, který má&nbsp;před okny připevněná prkénka, a&nbsp;na ta&nbsp;dávám krmení. Opeření hosté se&nbsp;dostaví a&nbsp;sytí se&nbsp;mi&nbsp;před očima. Dal jsem ten pokoj také hned zařídit jako špižírnu a&nbsp;ve skříních, v&nbsp;přihrádkách s&nbsp;nápisy, mám pro ně&nbsp;nastálo potravu, jsou tu&nbsp;buď semena, anebo něco jiného, co&nbsp;nepodléhá rychlé zkáze.“</span></p>
          <p class="chunk" data-nb-ref-number="74" data-nb-words="29" data-nb-chars="168"><span class="idea" data-nb-ref-number="74" id="idea74" data-nb-words="29" data-nb-chars="168">„To je&nbsp;ten rohový pokoj,“ řekl jsem, „který mi&nbsp;byl záhadou a&nbsp;kde jsem si&nbsp;ona prkénka vyložil jako květinové parapety, ovšem usoudil jsem, že&nbsp;jako takové jsou neúčelná.“</span></p>
          <p class="chunk" data-nb-ref-number="75" data-nb-words="6" data-nb-chars="36"><span class="idea" data-nb-ref-number="75" id="idea75" data-nb-words="6" data-nb-chars="36">„Proč jste se&nbsp;tedy neoptal?“ opáčil.</span></p>
          <p class="chunk" data-nb-ref-number="76" data-nb-words="13" data-nb-chars="69"><span class="idea" data-nb-ref-number="76" id="idea76" data-nb-words="13" data-nb-chars="69">„Umínil jsem si&nbsp;to, ale zase jsem na&nbsp;to&nbsp;zapomněl,“ odpověděl jsem mu.</span></p>
          <p class="chunk" data-nb-ref-number="77" data-nb-words="156" data-nb-chars="924"><span class="idea" data-nb-ref-number="77" id="idea77" data-nb-words="156" data-nb-chars="924">„Ježto většina zpěvných ptáků se&nbsp;sytí živými tvory,“ pokračoval ve&nbsp;výkladu, „není úplně snadné obstarat potravu pro všechny. Ježto ovšem valná část jich krom škodlivého hmyzu neodmítne ani semena, ve&nbsp;špižírně jsou veškerá semena, jaká zrají na&nbsp;našich lukách a&nbsp;v&nbsp;našich lesích, a&nbsp;když dojdou anebo jsou příliš stará, nahradí se&nbsp;čerstvými. Pro ty, co&nbsp;nemají rádi zrno, nahrazuje se&nbsp;takový úbytek částmi našeho jídla, jemným masem, ovocem, kousky vajec, zeleninou a&nbsp;podobně, což se&nbsp;všechno vmíchá do&nbsp;zrní. Sýkora koňadra, když létá, a&nbsp;zejména když se&nbsp;bedlivě stará o&nbsp;svá mláďata, má&nbsp;ráda za&nbsp;odměnu kousek slaniny, tu&nbsp;nesmírně miluje. I&nbsp;cukr se&nbsp;tu&nbsp;a&nbsp;tam sypá. O&nbsp;pití je&nbsp;v&nbsp;zahradě hojně postaráno. Do&nbsp;každé vodní nádržky vede šikmá dřevěná lávečka, a&nbsp;k&nbsp;té mohou k&nbsp;vodě sestoupit. V&nbsp;křoviskách jsou kameninové misky, do&nbsp;těch se&nbsp;nalévá voda, a&nbsp;v&nbsp;houští na&nbsp;západní straně zahrady je&nbsp;malá studánka, tu&nbsp;jsme osadili kamenným ostěním.“</span></p>
          <p class="chunk" data-nb-ref-number="78" data-nb-words="14" data-nb-chars="81"><span class="idea" data-nb-ref-number="78" id="idea78" data-nb-words="14" data-nb-chars="81">„To máte tedy s&nbsp;těmihle obyvateli zahrady práce a&nbsp;starostí nad hlavu,“ řekl jsem.</span></p>
          <p class="chunk" data-nb-ref-number="79" data-nb-words="685" data-nb-chars="4180"><span class="idea" data-nb-ref-number="79" id="idea79" data-nb-words="685" data-nb-chars="4180">„Člověk se&nbsp;snadno zapracuje,“ odpověděl, „a odměna za&nbsp;to&nbsp;všech­no je&nbsp;obrovská. Téměř se&nbsp;nedá ani věřit, jakých zkušeností se&nbsp;nabude, když si&nbsp;člověk celá léta hýčká tyhle opeřenečky a&nbsp;tu a&nbsp;tam se&nbsp;zadívá, jak se&nbsp;činí. Všechny prostředky, co&nbsp;lidé vymysleli, aby rostliny uchránili škodlivého hmyzu, jakkoliv znamenité jsou, jakkoli pilně se&nbsp;používají, nepostačují, což tkví už&nbsp;ve&nbsp;věci samé. Kolik lidských rukou by&nbsp;muselo konat, aby objevily ten bezpočet míst, kde se&nbsp;škodlivý hmyz množí, a&nbsp;použily na&nbsp;ně&nbsp;příslušné prostředky! Ano, ani místa zcela vyčištěná neskýtají natrvalo úplnou jistotu a&nbsp;musí se&nbsp;neustále znovu prozkoumávat. V&nbsp;nejrůznějších dobách a&nbsp;nepozorovaně se&nbsp;hmyz vyvíjí na&nbsp;stoncích, na&nbsp;listech, na&nbsp;květech, pod kůrou a&nbsp;nenápadně a&nbsp;rychle se&nbsp;šíří. Jak by&nbsp;se&nbsp;dal odhalit už&nbsp;v&nbsp;zárodcích a&nbsp;zničit, než se&nbsp;vůbec vyvine? Často jsou ta&nbsp;škodlivá zvířátka tak nepatrná, že&nbsp;je&nbsp;svým zrakem sotva odhalíme; často jsou na&nbsp;místech, která jsou pro nás obtížně přístupná, například na&nbsp;nejzazších koncích nejjemnějších větévek stromů. Často škoda povstane nesmírně rychle, i&nbsp;když se&nbsp;má&nbsp;za&nbsp;to, že&nbsp;se&nbsp;prohlédla všechna místa v&nbsp;zahradě, žádné se&nbsp;nenechalo bez povšimnutí a&nbsp;že člověk své lidi poháněl ke&nbsp;zkoumání co&nbsp;nejbedlivějšímu. Na&nbsp;tuhle práci bůh ustanovil ptačí plémě a&nbsp;zejména plémě těch malých a&nbsp;zpěvavých, na&nbsp;tuhle práci také pouhé ptačí plémě naprosto stačí. Všechny vlastnosti hmyzu, o&nbsp;kterých jsem mluvil, jejich množství, jejich nepatrnost, jejich skrytost a&nbsp;konečně jejich rychlý a&nbsp;prudký vývoj je&nbsp;před ptáky nechrání. Všichni zpěvní ptáci, i&nbsp;když později požírají semena, živí mláďata housenkami, hmyzem, červy, a&nbsp;ježto mláďata rostou tak rychle a&nbsp;jedí takříkajíc bez ustání, jediná dvojice za&nbsp;jediný den přinese do&nbsp;hnízda takových zvířátek notné množství&nbsp;– a&nbsp;co teprve sto dvojic za&nbsp;deset, za&nbsp;čtrnáct, za&nbsp;dvacet dnů! Tak dlouho přibližně potřebují mláďata, aby byla schopna létat. A&nbsp;všechna místa, jakkoli jsou početná, pilní rodiče prohledají. Mluvme o&nbsp;tom, jak jsou ona zvířátka malá. Jakkoli jsou nepatrná ona anebo jejich larvy a&nbsp;vajíčka, bystré slídivé oko takového ptáka je&nbsp;objeví. Ano, nejeden pták, jako třeba ten střízlík zlatohlávek, mohou mláďatům nosit jen kousky potravy, protože mláďata, když vyklouznou z&nbsp;vajíčka, jsou dokonce stěží tak velká jako moucha anebo malý pavouk. Přejděme konečně k&nbsp;tomu, nakolik odlehlá anebo nedosažitelná jsou místa, kde hmyz sídlí; vzdor tomu nejsou chráněna před ptačími zobáky, pokud jejich majitelé potřebují potravu pro mláďata nebo pro sebe. Kam by&nbsp;se&nbsp;pták tak asi snadno nedostal? Prodere se&nbsp;do&nbsp;nejvyšších větví stromu, udrží se&nbsp;na&nbsp;kůře a&nbsp;navrtá se&nbsp;do&nbsp;ní, pronikne do&nbsp;nejhustších křovisek, chodí po&nbsp;zemi a&nbsp;vnikne i&nbsp;pod balvany a&nbsp;do kamenné suti. Ba&nbsp;jednou jsem v&nbsp;zimě viděl strakapouda, jak vehementně buší zobákem do&nbsp;větví na&nbsp;kost zmrzlých a&nbsp;dobývá z&nbsp;nich úspěšně potravu. Datlové i&nbsp;takto&nbsp;– říkám to&nbsp;mimochodem&nbsp;– prozrazují, které větve jsou ztrouchnivělé a&nbsp;napadené červy a&nbsp;musí se&nbsp;odstranit. Pokud jde posléze o&nbsp;nepředvídaný a&nbsp;náhlý housenčí požer, na&nbsp;který člověk přijde pozdě, ten tady nastat nemůže, protože ptáci se&nbsp;rozhlížejí všude a&nbsp;včas pomohou. Nakolik jsou tihle tvorové stvořeni na&nbsp;škodlivý hmyz,“ řekl po&nbsp;chvíli, „to se&nbsp;jeví z&nbsp;toho, že&nbsp;se&nbsp;vypozorovalo, jak si&nbsp;mezi sebou dělí práci. Sýkora modřinka a&nbsp;sýkora jedlová objevuje líheň kroužkovců a&nbsp;jiných druhů housenek na&nbsp;nejzazších koncích haluzí, kde jsou skryty pod kůrou, tak že&nbsp;se&nbsp;pověsí na&nbsp;haluz, a&nbsp;tu pečlivě ohledává; sýkora koňadra pilně prohledává vnitřek koruny stromu, brhlík lesní šplhá na&nbsp;jeden kmen po&nbsp;druhém a&nbsp;vydobývá skrytá vajíčka, pěnkava, která s&nbsp;oblibou hnízdí na&nbsp;jehličnatých stromech, a&nbsp;proto také tyhle stromy jsou u&nbsp;nás v&nbsp;zahradě, ráda z&nbsp;nich slétá dolů a&nbsp;sleduje putování brouků a&nbsp;podobné havěti, a&nbsp;jí po&nbsp;boku stojí, anebo spíše ji&nbsp;ještě překonávají strnadi, pěnice, červenky, které pátrají po&nbsp;potravě a&nbsp;nacházejí ji&nbsp;na&nbsp;zemi v&nbsp;různém zelí a&nbsp;kapustě a&nbsp;v&nbsp;křoviscích. Ti&nbsp;se&nbsp;nikdy nezmýlí, co&nbsp;je&nbsp;co, a&nbsp;ve svém neuvěřitelném konání nikdy nepoleví, ba&nbsp;jako kdyby se&nbsp;v&nbsp;něm navzájem ještě pobízeli. Nijak zvlášť jsem se&nbsp;tu&nbsp;na&nbsp;pozorování nezaměřoval; ovšem když člověk žije mezi zvířaty celé roky, pak se&nbsp;takové sledování naskýtá samo od&nbsp;sebe.</span></p>
          <p class="chunk" data-nb-ref-number="80" data-nb-words="706" data-nb-chars="4250"><span class="idea" data-nb-ref-number="80" id="idea80" data-nb-words="706" data-nb-chars="4250">Jak si&nbsp;tahle zvířátka počínají,“ hovořil dál, „to ve&nbsp;mně podnítilo, anebo spíše posílilo jeden nápad; ten jsem totiž měl v&nbsp;sobě už&nbsp;dávno. Všechny skutečnosti, které jsou důležité, bůh krom toho, že&nbsp;nám dal vědomí o&nbsp;jejich hodnotě, obdařil i&nbsp;půvabem, jaký se&nbsp;nám příjemně vlévá do&nbsp;duše. Tahleta zvířátka, která jsou tak užitečná, obdařil navrch, řekl bych, zlatým hláskem, vůči kterému ani ten nejotrlejší člověk není dost otrlý. Měl jsem v&nbsp;naší zahradě víc potěšení než mnohdy v&nbsp;síních, kde se&nbsp;provozovala navýsost umělecká hudba, jakou člověk jen zřídkakdy uslyší. Pravda, pták v&nbsp;kleci také zpívá; pták je&nbsp;totiž lehkomyslný, sice se&nbsp;divě leká, bojí se; ale brzy jsou leknutí a&nbsp;bázeň zapomenuty, pták se&nbsp;vyhoupne na&nbsp;bidýlko a&nbsp;trylkuje tam píseň, kterou se&nbsp;naučil, a&nbsp;pořád ji&nbsp;opakuje. Pokud ho&nbsp;lapí mladého, a&nbsp;dokonce starého, zapomene na&nbsp;sebe i&nbsp;na svůj žal, hopká a&nbsp;hopká v&nbsp;tom těsném prostoru, tam kde dřív potřeboval prostor širý, a&nbsp;zpívá svůj nápěv; jenže tenhle zpěv je&nbsp;zpěvem ze&nbsp;zvyku, ne&nbsp;z&nbsp;potěchy. Máme u&nbsp;zahrady obrovskou klec bez drátů, bez tyčí a&nbsp;vrátek pro ptáky, ptáci v&nbsp;ní zpívají z&nbsp;nesmírné radosti, jaké se&nbsp;tak snadno oddávají, ozývá se&nbsp;z&nbsp;ní souzvuk mnoha hlasů, jaký by&nbsp;někde v&nbsp;pokoji byl jen křikem, a&nbsp;můžeme v&nbsp;ní i&nbsp;vidět hospodaření ptáků a&nbsp;jak jejich počínání, které je&nbsp;nanejvýš různotvárné a&nbsp;často i&nbsp;člověku hluboce vážnému vyloudí na&nbsp;tváři úsměv. V&nbsp;tomhle hýčkání ptáků na&nbsp;zahradě nás nikdo nenapodobil. Lidé nejsou otrlí vůči kráse ptáků a&nbsp;vůči jejich zpěvu, ba&nbsp;tyhle dvě vlastnosti jsou pro ptáky neštěstím. Lidé se&nbsp;z&nbsp;nich chtějí těšit, chtějí se&nbsp;jimi těšit hodně zblízka, a&nbsp;protože si&nbsp;neumějí zhotovit klec z&nbsp;neviditelných drátů a&nbsp;tyčí tak jako my, v&nbsp;níž by&nbsp;mohli vnímat vlastní podstatu ptáků, a&nbsp;tak ji&nbsp;zhotovují z&nbsp;drátů a&nbsp;tyček viditelných, ptáci jsou v&nbsp;ní uvězněni a&nbsp;zpívají si&nbsp;vstříc své příliš brzké smrti. Lidé takto nejsou necitelní vůči hlasům ptáků, ale jsou necitelní vůči jejich strádání. K&nbsp;tomu ještě přistupuje, že&nbsp;lahodí slabosti a&nbsp;ješitnosti člověka, zejména dětí, být pánem ptákovi, který svými perutěmi a&nbsp;svou střelhbitostí jako kdyby se&nbsp;vymykal lidským schopnostem, a&nbsp;vychytralostí a&nbsp;obratností si&nbsp;ho&nbsp;podmaňovat. Proto je&nbsp;už&nbsp;od&nbsp;dávných časů lov ptáků zábavou, zejména pro mladé lidi; ale musíme říci, že&nbsp;je&nbsp;to&nbsp;zábava hodně surová, jakou by&nbsp;se&nbsp;vlastně mělo opovrhovat. Arci je&nbsp;daleko horší a&nbsp;musí si&nbsp;každý bezvýhradně hnusit, když se&nbsp;zpěvní ptáci neloví kvůli zpěvu, nýbrž se&nbsp;loví a&nbsp;usmrcují, aby se&nbsp;snědli. Ti&nbsp;nejnevinnější a&nbsp;tu a&nbsp;tam i&nbsp;nejkrásnější tvorové, kteří svým lichotným zpěvem a&nbsp;líbezným chováním beztak jsou nám potěšením, kteří nám nepůsobí nic jiného než dobrodiní, pronásledují se&nbsp;jako zločinci, většinou se, pokud uposlechnou své pospolité nutkání, střílejí anebo, pokud chtějí ukojit svůj hryzavý hlad, věší se. A&nbsp;to se&nbsp;děje proto, aby se&nbsp;hovělo ne&nbsp;nějaké neodbytné potřebě, nýbrž náladě a&nbsp;vrtochu. Bylo by&nbsp;neuvěřitelné, kdyby se&nbsp;nevědělo, že&nbsp;se&nbsp;to&nbsp;děje z&nbsp;nedostatku uvažování anebo ze&nbsp;zvyku. Ale to&nbsp;právě ukazuje, jak jsme pořád ještě vzdáleni opravdové mravnosti. Proto moudří lidé u&nbsp;divokých národů a&nbsp;u&nbsp;takových, které neumí krotit své chtíče anebo ještě nedokážou své schopnosti používat ušlechtileji, podnítili pověru, aby ptáky pro jejich krásu a&nbsp;užitečnost zachránili. Tak je&nbsp;z&nbsp;vlaštovky posvátný pták, který přináší požehnání domu, do&nbsp;něhož zavítá, a&nbsp;kterého zabít je&nbsp;hříchem. A&nbsp;zřídkakdy by&nbsp;nějaký pták zasloužil víc než vlaštovka, když je&nbsp;tak nádherná a&nbsp;přináší užitek, který nelze ani vyčíslit. Tak je&nbsp;čáp pod boží ochranou, a&nbsp;špačkům věšíme na&nbsp;stromy dřevěné domečky. Doufám, pokud sousedům otevře oči úspěch a&nbsp;užitek chování zpěvných ptáků, že&nbsp;nás možná začnou i&nbsp;napodobovat; protože vůči úspěchu a&nbsp;užitku jsou nejpřístupnější. Myslím si&nbsp;ale také, že&nbsp;by&nbsp;naše vrchnost tohle neměla podceňovat, že&nbsp;by&nbsp;se&nbsp;měl vydat přísný zákon proti lovu a&nbsp;zabíjení zpěvných ptáků a&nbsp;že by&nbsp;se&nbsp;takový zákon měl i&nbsp;prozíravě a&nbsp;přísně zachovávat. Pak by&nbsp;lidskému pokolení byla i&nbsp;nadále zachována radost, která posvěcuje, putovali bychom zeměmi jak krásnými zahradami, a&nbsp;osvěživě by&nbsp;se&nbsp;tu&nbsp;prostíraly skutečné zahrady, žádná by&nbsp;v&nbsp;žádném roce nestrádala a&nbsp;ani v&nbsp;těch nejnešťastnějších by&nbsp;neskýtala pohledu naprosto holé rostliny a&nbsp;truchlivou zpustlost. Nechcete si&nbsp;trochu prohlédnout naše opeřené přátele?“</span></p>
          <p class="chunk" data-nb-ref-number="81" data-nb-words="4" data-nb-chars="24"><span class="idea" data-nb-ref-number="81" id="idea81" data-nb-words="4" data-nb-chars="24">„Velice rád,“ řekl jsem.</span></p>
          <p class="chunk" data-nb-ref-number="82" data-nb-words="10" data-nb-chars="56"><span class="idea" data-nb-ref-number="82" id="idea82" data-nb-words="10" data-nb-chars="56">Vstali jsme ze&nbsp;sedátek a&nbsp;vrátili se&nbsp;hlouběji do&nbsp;zahrady.</span></p>
          <p class="chunk" data-nb-ref-number="83" data-nb-words="71" data-nb-chars="431"><span class="idea" data-nb-ref-number="83" id="idea83" data-nb-words="71" data-nb-chars="431">To&nbsp;mnohohlasé ptačí čiřikání, znějící celou zahradou, a&nbsp;ten jasný zpěv nám poblíž, který se&nbsp;mi&nbsp;včera odpoledne, kdy mi&nbsp;zazníval do&nbsp;pokoje, zdál tak zvláštní, najednou mi&nbsp;teď připadal nad jiné líbezný, ba&nbsp;úctyhodný, a&nbsp;kdykoliv jsem zahlédl toho a&nbsp;onoho ptáka, jak se&nbsp;prokmitá stromem anebo běží po&nbsp;písčité pěšině, zalévala mě&nbsp;jistého druhu radost. Můj společník mě&nbsp;zavedl k&nbsp;jednomu křovisku, ukázal na&nbsp;ně&nbsp;prstem a&nbsp;řekl: „Podívejte!“</span></p>
          <p class="chunk" data-nb-ref-number="84" data-nb-words="6" data-nb-chars="34"><span class="idea" data-nb-ref-number="84" id="idea84" data-nb-words="6" data-nb-chars="34">Odpověděl jsem mu, že&nbsp;nic nevidím.</span></p>
          <p class="chunk" data-nb-ref-number="85" data-nb-words="12" data-nb-chars="72"><span class="idea" data-nb-ref-number="85" id="idea85" data-nb-words="12" data-nb-chars="72">„Jen se&nbsp;podívejte bedlivěji,“ řekl a&nbsp;znovu ukázal prstem do&nbsp;onoho směru.</span></p>
          <p class="chunk" data-nb-ref-number="86" data-nb-words="36" data-nb-chars="229"><span class="idea" data-nb-ref-number="86" id="idea86" data-nb-words="36" data-nb-chars="229">V&nbsp;jakési navýsost husté změti trnů, vpletené do&nbsp;křoviska, uviděl jsem hnízdo. V&nbsp;něm seděla červenka, soudě alespoň podle hřbítku. Nevzlétla, jen k&nbsp;nám pootočila hlavu a&nbsp;neohroženě a&nbsp;důvěrně na&nbsp;nás pohlédla černýma zářivýma očima.</span></p>
          <p class="chunk" data-nb-ref-number="87" data-nb-words="50" data-nb-chars="261"><span class="idea" data-nb-ref-number="87" id="idea87" data-nb-words="50" data-nb-chars="261">„Červenka sedí na&nbsp;vejcích,“ řekl můj společník, „je to&nbsp;pozdní manželství, jak to&nbsp;tak dost často bývá. Už&nbsp;sem chodím několik dnů a&nbsp;pokládám k&nbsp;ní larvy moučného červa. To&nbsp;ta&nbsp;šibalka ví, proto se&nbsp;mě&nbsp;už&nbsp;na&nbsp;ně&nbsp;ptá a&nbsp;nebojí se&nbsp;neznámého člověka, který je&nbsp;tu&nbsp;se&nbsp;mnou.“</span></p>
          <p class="chunk" data-nb-ref-number="88" data-nb-words="17" data-nb-chars="92"><span class="idea" data-nb-ref-number="88" id="idea88" data-nb-words="17" data-nb-chars="92">Opravdu, ten tvoreček dál klidně seděl v&nbsp;hnízdě a&nbsp;nedal se&nbsp;mást našimi řečmi a&nbsp;našima očima.</span></p>
          <p class="chunk" data-nb-ref-number="89" data-nb-words="26" data-nb-chars="148"><span class="idea" data-nb-ref-number="89" id="idea89" data-nb-words="26" data-nb-chars="148">„Člověk musí vlastně být vůči ní&nbsp;poctivý,“ řekl můj hostitel; „ale nemám po&nbsp;ruce jedinou larvu, prosím tě, Gustave, zajdi do&nbsp;domu&nbsp;a&nbsp;dones mi&nbsp;jednu.“</span></p>
          <p class="chunk" data-nb-ref-number="90" data-nb-words="32" data-nb-chars="170"><span class="idea" data-nb-ref-number="90" id="idea90" data-nb-words="32" data-nb-chars="170">Mladík se&nbsp;rychle otočil na&nbsp;podpatku a&nbsp;chvátal do&nbsp;domu. Můj společník mě&nbsp;zatím dovedl kus kupředu a&nbsp;ukázal mi&nbsp;znovu v&nbsp;jednom křovisku pod trny hnízdo a&nbsp;v&nbsp;něm seděl strnad.</span></p>
          <p class="chunk" data-nb-ref-number="91" data-nb-words="45" data-nb-chars="253"><span class="idea" data-nb-ref-number="91" id="idea91" data-nb-words="45" data-nb-chars="253">„Ten sedí u&nbsp;mladých, nemají ještě skoro ani první peříčka, a&nbsp;ohřívá je,“ řekl můj společník. „Nemůže od&nbsp;nich daleko, proto většinu potravy nosí otec. Ale za&nbsp;několik dnů už&nbsp;zesílí tak, že&nbsp;budou zpod matky všude vykukovat, když si&nbsp;na&nbsp;ně&nbsp;na&nbsp;chvilku sedne.“</span></p>
          <p class="chunk" data-nb-ref-number="92" data-nb-words="13" data-nb-chars="70"><span class="idea" data-nb-ref-number="92" id="idea92" data-nb-words="13" data-nb-chars="70">Ani strnad neulétl, když jsme se&nbsp;přiblížili, a&nbsp;klidně se&nbsp;na&nbsp;nás díval.</span></p>
          <p class="chunk" data-nb-ref-number="93" data-nb-words="66" data-nb-chars="385"><span class="idea" data-nb-ref-number="93" id="idea93" data-nb-words="66" data-nb-chars="385">Takhle mi&nbsp;můj společník ukázal ještě pár hnízd, v&nbsp;nichž byla mláďata; pokud tu&nbsp;byla sama, na&nbsp;šramot, jak jsme se&nbsp;blížili, rozevřela žluté zobáky a&nbsp;čekala na&nbsp;potravu. Ve&nbsp;dvou dalších byly matky, ty, když jsme k&nbsp;nim přišli, nevzlétly. Když jsme přešli ještě kolem jednoho, kde rodiče zrovna krmili, ti&nbsp;se&nbsp;nedali nijak rušit při svém konání, přilétali a&nbsp;sytili dětičky v&nbsp;naší přítomnosti.</span></p>
          <p class="chunk" data-nb-ref-number="94" data-nb-words="45" data-nb-chars="253"><span class="idea" data-nb-ref-number="94" id="idea94" data-nb-words="45" data-nb-chars="253">„Teď jsem vám ukázal hnízda, která jsou ještě obydlená,“ řekl můj hostitel, „většina jich je&nbsp;však už&nbsp;prázdná, mladí už&nbsp;poletují po&nbsp;zahradě a&nbsp;cvičí se&nbsp;na&nbsp;podzimní cestu. Hnízd je&nbsp;víc, než by&nbsp;člověk předpokládal, my&nbsp;chodíme jen k&nbsp;těm, která máme po&nbsp;ruce.“</span></p>
          <p class="chunk" data-nb-ref-number="95" data-nb-words="56" data-nb-chars="327"><span class="idea" data-nb-ref-number="95" id="idea95" data-nb-words="56" data-nb-chars="327">Mezitím se&nbsp;vrátil Gustav s&nbsp;požadovanou larvou a&nbsp;vtiskl ji&nbsp;starochovi do&nbsp;ruky. Ten popošel k&nbsp;houští, kde bylo hnízdo červenky, a&nbsp;položil larvu na&nbsp;pěšinu vedle. Jen poodešel a&nbsp;přikročil k&nbsp;nám, co&nbsp;jsme stáli poblíž, červenka pod nejnižšími větvemi vyklouzla z&nbsp;roští, uháněla k&nbsp;larvě, popadla ji&nbsp;a&nbsp;znovu se&nbsp;hbitě vrátila do&nbsp;houští.</span></p>
          <p class="chunk" data-nb-ref-number="96" data-nb-words="26" data-nb-chars="157"><span class="idea" data-nb-ref-number="96" id="idea96" data-nb-words="26" data-nb-chars="157">Ani nevím, jak hluboké dojetí se&nbsp;mě&nbsp;zmocnilo, když se&nbsp;to&nbsp;stalo. Můj hostitel mi&nbsp;připadal jako nějaký mudrc, který shovívavě shlíží na&nbsp;jakéhosi nižšího tvora.</span></p>
          <p class="chunk" data-nb-ref-number="97" data-nb-words="74" data-nb-chars="418"><span class="idea" data-nb-ref-number="97" id="idea97" data-nb-words="74" data-nb-chars="418">I&nbsp;mladý Gustav byl samé veselí a&nbsp;dával najevo radost, kdykoliv nahlédl do&nbsp;křovisek, v&nbsp;nichž byl nějaký příbytek. To&nbsp;bylo pro mne důkazem, že&nbsp;vůbec není dětem vrozené, aby ničily ptačí hnízda, tím že&nbsp;z&nbsp;nich vyberou vejce anebo mláďata, anebo vůbec chytaly ptáky, že&nbsp;tohle puzení něco ničit, pokud je&nbsp;v&nbsp;sobě mají, v&nbsp;nich vyvolali rodiče anebo vychovatelé a&nbsp;svedli do&nbsp;těchhle kolejí a&nbsp;že lepší výchovou se&nbsp;udá pravý opak.</span></p>
          <p class="chunk" data-nb-ref-number="98" data-nb-words="75" data-nb-chars="419"><span class="idea" data-nb-ref-number="98" id="idea98" data-nb-words="75" data-nb-chars="419">Ubírali jsme se&nbsp;dále. V&nbsp;jednom malém smrku, který stál na&nbsp;pokraji zahrady, ukázali mi&nbsp;ještě jeden pěnkaví příbytek, který byl zbudován u&nbsp;kmene ve&nbsp;spleti dílem na&nbsp;něm vyrostlých, dílem uměle tam zasazených větví a&nbsp;haluzí. Na&nbsp;jiných stromech jsme viděli i&nbsp;ptáky, jak vklouzají do&nbsp;schrán na&nbsp;nich zavěšených a&nbsp;jak se&nbsp;z&nbsp;nich zase soukají. Můj společník řekl, že&nbsp;kdybych tu&nbsp;byl o&nbsp;něco déle, i&nbsp;já bych lépe chápal ptačí zvyky.</span></p>
          <p class="chunk" data-nb-ref-number="99" data-nb-words="23" data-nb-chars="118"><span class="idea" data-nb-ref-number="99" id="idea99" data-nb-words="23" data-nb-chars="118">Namítl jsem, že&nbsp;ze&nbsp;svých cest po&nbsp;horách a&nbsp;ze všeho toho, čím jsem se&nbsp;v&nbsp;přírodních vědách dříve zabýval, leccos už&nbsp;vím.</span></p>
          <p class="chunk" data-nb-ref-number="100" data-nb-words="22" data-nb-chars="128"><span class="idea" data-nb-ref-number="100" id="idea100" data-nb-words="22" data-nb-chars="128">„Jenže to&nbsp;je&nbsp;pořád méně,“ řekl můj hostitel, „než kolik člověk vypozoruje díky důvěrnému a&nbsp;těsnému soužití s&nbsp;tím, čím se&nbsp;obírá.“</span></p>
          <p class="chunk" data-nb-ref-number="101" data-nb-words="49" data-nb-chars="321"><span class="idea" data-nb-ref-number="101" id="idea101" data-nb-words="49" data-nb-chars="321">Několik schrán, které byly upevněny na&nbsp;stromech tkanicemi upletenými z&nbsp;proutků a&nbsp;o&nbsp;nichž se&nbsp;vědělo, že&nbsp;už&nbsp;nejsou obydlené, sňali a&nbsp;rozložili, abych viděl, jak jsou zhotoveny. Byly to&nbsp;pouhé jednoduché dutiny sestávající ze&nbsp;dvou průměrně vysokých polovin, které se&nbsp;daly k&nbsp;sobě připevnit za&nbsp;pomoci sešroubovatelných kroužků.</span></p>
          <p class="chunk" data-nb-ref-number="102" data-nb-words="145" data-nb-chars="850"><span class="idea" data-nb-ref-number="102" id="idea102" data-nb-words="145" data-nb-chars="850">„Žádný zpěvný pták,“ řekl můj společník, „nevleze do&nbsp;hotového hnízda, ať&nbsp;už&nbsp;ho&nbsp;zbudoval on&nbsp;sám někdy v&nbsp;dřívější době, anebo jiný pták, on&nbsp;zhotovuje své hnízdo každé jaro znovu. Proto jsme dali ty&nbsp;schrány udělat ze&nbsp;dvou částí, aby je&nbsp;bylo lze snadno rozebrat a&nbsp;stará hnízda z&nbsp;nich vyjmout. Také na&nbsp;čištění schrán je&nbsp;takovéhle zařízení nadmíru vhodné; protože když nejsou obydlené, uchyluje se&nbsp;do&nbsp;těchhle dutin kdejaká havěť a&nbsp;ptáci se&nbsp;štítí smetí a&nbsp;zkaženého vzduchu a&nbsp;do dutiny, která není čistá, nevlezou. V&nbsp;posledním údobí zimy, když už&nbsp;je&nbsp;téměř na&nbsp;obzoru jaro, tyhle schrány se&nbsp;snímají, co&nbsp;nejpečlivěji se&nbsp;vydrhnou a&nbsp;zrenovují. V&nbsp;zimě jsou proto na&nbsp;stromech, že&nbsp;v&nbsp;nich hledá útočiště nejeden pták, který neodletí. Stará hnízda se&nbsp;rozemnou, a&nbsp;z&nbsp;čeho byla zbudována, smíšeno s&nbsp;dalším, rozhází se&nbsp;po&nbsp;zahradě, aby rodiny našly suroviny na&nbsp;své domovy.“</span></p>
          <p class="chunk" data-nb-ref-number="103" data-nb-words="20" data-nb-chars="118"><span class="idea" data-nb-ref-number="103" id="idea103" data-nb-words="20" data-nb-chars="118">Jak jsme procházeli kolem, uviděl jsem v&nbsp;nádržích na&nbsp;vodu i&nbsp;šplhát­ka a&nbsp;v&nbsp;keřích jsme objevili drobný perlivý potůček.</span></p>
          <p class="chunk" data-nb-ref-number="104" data-nb-words="371" data-nb-chars="2103"><span class="idea" data-nb-ref-number="104" id="idea104" data-nb-words="371" data-nb-chars="2103">Když jsme už&nbsp;byli na&nbsp;zpáteční cestě do&nbsp;domu, řekl můj společník: „Já tu&nbsp;krmím ještě jedny hosty, ne&nbsp;protože by&nbsp;mi&nbsp;byli k&nbsp;užitku, ale že&nbsp;mi&nbsp;neškodí. Hned v&nbsp;prvních dobách, co&nbsp;jsem tu&nbsp;byl, kdy jsem zakládal takzvanou školku, totiž zahrádku, v&nbsp;níž se&nbsp;pěstovaly stromky vhodné k&nbsp;zušlechtění, postřehl jsem, že&nbsp;mi&nbsp;v&nbsp;zimě kdosi ohryzal z&nbsp;kmínků kůru, a&nbsp;zrovna tu&nbsp;nejlepší a&nbsp;nejjemnější kůru na&nbsp;nejlepších stromcích. Pachatelé toho činu se&nbsp;prozradili dílem stopami ve&nbsp;sněhu, dílem tím, že&nbsp;byli přistiženi; byli to&nbsp;zajíci. Zahánět je, to&nbsp;k&nbsp;ničemu nebylo, protože se&nbsp;vraceli a&nbsp;nemohl přece někdo být na&nbsp;stráži ve&nbsp;školce dnem i&nbsp;nocí. A&nbsp;tak mě&nbsp;napadlo: ti&nbsp;nebozí zloději žerou kůru, jen protože nemají nic lepšího, kdyby měli, nechali by&nbsp;kůru kůrou. Sesbíral jsem všechen odpad ze&nbsp;zelí a&nbsp;podobných rostlin, co&nbsp;zůstal v&nbsp;zahradě a&nbsp;na polích, uchovával ho&nbsp;ve&nbsp;sklepě a&nbsp;za mrazu a&nbsp;za vysokého sněhu jsem ho&nbsp;zčásti kladl na&nbsp;pole za&nbsp;zahradou. Mému úmyslu se&nbsp;dostalo odměny: zajíci ty&nbsp;odpadky požírali a&nbsp;naši školku už&nbsp;nechali na&nbsp;pokoji. Nakonec počet hostů pořád rostl, ježto objevili tu&nbsp;bohatě prostřenou tabuli; ale protože se&nbsp;spokojili i&nbsp;s&nbsp;nejhorším, dokonce s&nbsp;tlustými zelnými košťály, a&nbsp;ty jsem snadno získal z&nbsp;našich polí i&nbsp;od sousedů, nekladl jsem si&nbsp;žádné otázky a&nbsp;krmil jsem. Často jsem se&nbsp;na&nbsp;ně&nbsp;díval dalekohledem z&nbsp;podstřešního okénka. Je&nbsp;roztomilé, když tak přibíhají z&nbsp;dálky, hledí s&nbsp;nedůvěrou na&nbsp;tu&nbsp;stravu, co&nbsp;tu&nbsp;tak příjemně leží, panáčkují, hopkají, pak si&nbsp;ale už&nbsp;nemohou pomoci a&nbsp;vrhnou se&nbsp;na&nbsp;ni&nbsp;a&nbsp;lačně požírají to, co&nbsp;v&nbsp;létě nemohou ani vidět. Někdo tam kladl oka, protože věděl, že&nbsp;se&nbsp;tam zajíci srocují. Ale ježto jsme všechno bedlivě propátrali a&nbsp;dali oka odstranit, ježto jsem i&nbsp;zakázal, aby se&nbsp;chodilo přes naše pole, a&nbsp;koho jsme přistihli, toho jsme volali k&nbsp;zodpovědnosti, všechno zas utichlo. I&nbsp;ptákům kluci kladli u&nbsp;nás poblíž oka; jenže to&nbsp;nebylo téměř k&nbsp;ničemu, ježto ptáci měli v&nbsp;naší zahradě výtečnou stravu a&nbsp;nevylétali z&nbsp;ní za&nbsp;nějakými vábítky. Kořist ptáků tudíž byla vždy nepatrná, a&nbsp;protože jsme byli navíc v&nbsp;prvních letech nad jiné bdělí a&nbsp;ostražití, i&nbsp;tahle neplecha záhy pominula.“</span></p>
          <p class="chunk" data-nb-ref-number="105" data-nb-words="13" data-nb-chars="68"><span class="idea" data-nb-ref-number="105" id="idea105" data-nb-words="13" data-nb-chars="68">Staroch mě&nbsp;vybídl, abych šel do&nbsp;domu a&nbsp;prohlédl si&nbsp;komoru s&nbsp;krmivem.</span></p>
          <p class="chunk" data-nb-ref-number="106" data-nb-words="45" data-nb-chars="244"><span class="idea" data-nb-ref-number="106" id="idea106" data-nb-words="45" data-nb-chars="244">Když jsme do&nbsp;ní&nbsp;šli, řekl: „Mezi nepřátele zpěváčků patří i&nbsp;kočky, psi, tchoři, lasičky, draví ptáci. Proti těm pomáhají trny a&nbsp;schrány na&nbsp;hnízda, a&nbsp;psi a&nbsp;kočky se&nbsp;u&nbsp;nás v&nbsp;domě vychovávají tak, že&nbsp;nechodí do&nbsp;zahrady, jinak se&nbsp;z&nbsp;domu vystěhují.“</span></p>
          <p class="chunk" data-nb-ref-number="107" data-nb-words="50" data-nb-chars="296"><span class="idea" data-nb-ref-number="107" id="idea107" data-nb-words="50" data-nb-chars="296">Mezitím jsme došli do&nbsp;domu a&nbsp;odebrali se&nbsp;do&nbsp;rohového pokoje, v&nbsp;němž jsem už&nbsp;předtím viděl bezpočet příhrad. Můj společník mi&nbsp;ukázal zásoby, tak že&nbsp;vždycky vytáhl zásuvku a&nbsp;předvedl mi&nbsp;semena. Strava, kterou netvoří semena, jako vejce, chléb, slanina, bere se&nbsp;v&nbsp;případě potřeby ze&nbsp;špižírny v&nbsp;domě.</span></p>
          <p class="chunk" data-nb-ref-number="108" data-nb-words="189" data-nb-chars="1118"><span class="idea" data-nb-ref-number="108" id="idea108" data-nb-words="189" data-nb-chars="1118">„Sousedé se&nbsp;už&nbsp;vyslovili,“ řekl můj společník, „že kromě námahy, jakou si&nbsp;žádá chování zpěvných ptáků, ani náklady na&nbsp;jejich živení nejsou úměrné jejich užitku. Ale tak to&nbsp;není. Námaha je&nbsp;potěšení, tak to&nbsp;bude záhy takto vnímat kdokoliv, kdo s&nbsp;tím jednou začne, tak jako milovník květin nezná námahu, jenom péči, ta&nbsp;nadto u&nbsp;květin zabere víc činnosti než chování zpěvných ptáků pod širým nebem; náklady ovšem nejsou opravdu nijak nevýznamné; pouze když prodám ušlechtilé plody jedné jediné švestky, které mi&nbsp;housenky díky ptákům nepožraly, částka peněz zcela a&nbsp;úplně pokryje náklady na&nbsp;potravu zpěvných ptáků. Arci je&nbsp;užitek o&nbsp;to větší, oč&nbsp;ušlechtilejší je&nbsp;ovoce, které se&nbsp;v&nbsp;zahradě pěstuje, a&nbsp;k&nbsp;tomu, aby pěstovali v&nbsp;téhle končině ušlechtilé ovoce, dají se&nbsp;těžko pohnout, protože mají za&nbsp;to, že&nbsp;něco takového nejde. Musíme jim ale ukázat, že&nbsp;to&nbsp;jde, když jim předvedeme plody a&nbsp;dáme jim je&nbsp;ochutnat, a&nbsp;musíme jim ukázat, že&nbsp;se&nbsp;to&nbsp;vyplatí, když jim předvedeme dopisy našich obchodních přátel, kteří od&nbsp;nás ovoce odkoupili. Dáme jim něco ze&nbsp;stromků, které rostou v&nbsp;naší školce, a&nbsp;poučíme je, jak a&nbsp;kam je&nbsp;mají zasadit.“</span></p>
          <p class="chunk" data-nb-ref-number="109" data-nb-words="85" data-nb-chars="509"><span class="idea" data-nb-ref-number="109" id="idea109" data-nb-words="85" data-nb-chars="509">„Jen aby zas někdy nepřišel rok jako ten, co&nbsp;jsme ho&nbsp;měli před pěti lety,“ pokračoval, „byl to&nbsp;špatný rok, horký s&nbsp;málo deštěm a&nbsp;s&nbsp;obrovským housenkovým požerem. Stromy v&nbsp;Rákosci, v&nbsp;Živné, v&nbsp;Otrčné a&nbsp;v&nbsp;Nohavci trčely do&nbsp;výše jak košťata a&nbsp;šedivé fábory housenčích hnízd visely ze&nbsp;zneuctěných haluzí. Naše zahrada byla nedotčena a&nbsp;tmavě zelená, dokonce měl každý list své přirozené okraje a&nbsp;zahrocení. Přijít takový rok ještě jednou, což bůh uchovej, došli by&nbsp;znovu kouska zkušenosti, jakou předtím neučinili.“</span></p>
          <p class="chunk" data-nb-ref-number="110" data-nb-words="197" data-nb-chars="1142"><span class="idea" data-nb-ref-number="110" id="idea110" data-nb-words="197" data-nb-chars="1142">Mezitím jsem si&nbsp;prohlížel semena a&nbsp;zařízení, ptal se&nbsp;na&nbsp;to&nbsp;a&nbsp;na ono a&nbsp;dal si&nbsp;leccos vysvětlit. Potom jsme z&nbsp;pokoje odešli, a&nbsp;když jsme byli na&nbsp;chodbě a&nbsp;ubírali se&nbsp;ke&nbsp;Gustavově pokoji, řekl staroch: „Že sem přibude i&nbsp;leckdo neužitečný, lenoši, povaleči, to&nbsp;se&nbsp;rozumí samo sebou. Velkým svárlivcem je&nbsp;vrabec. Ten vnikne do&nbsp;cizích příbytků, pere se&nbsp;s&nbsp;přítelem i&nbsp;s&nbsp;nepřítelem, dotírá na&nbsp;naše semena a&nbsp;na třešně. Pokud ten spolek není velký, nechám je&nbsp;být, a&nbsp;dokonce jim nasypu i&nbsp;zrní. Pokud by&nbsp;jich však snad bylo příliš, pomůže tady vzduchovka a&nbsp;zažene je&nbsp;na&nbsp;šafářův dvůr. Jako ošklivý nepřítel se&nbsp;projevil rehek. Létal k&nbsp;úlu a&nbsp;vyzobával včeličky. Nepomohlo než ho&nbsp;bez milosti usmrcovat vzduchovkou. Vzorně jsme úly střežili a&nbsp;stíhali rehky a&nbsp;stříleli, dokud se&nbsp;tahle čeládka nevytratila. Byli tak mazaní, že&nbsp;věděli, kde číhá nebezpečí, a&nbsp;létali do&nbsp;stodol, do&nbsp;dřevníku v&nbsp;šafářově dvorci a&nbsp;do cihelny, kde jsou pod střechou velká vosí hnízda. Také proto jsme v&nbsp;šafářově dvoře a&nbsp;na jiných vzdálenějších místech šedé koule takových hnízd, co&nbsp;se&nbsp;usazují pod latěmi a&nbsp;pod trámky střech anebo střešních výběžků, nedali zničit, aby tyhle ptáky lákaly.“</span></p>
          <p class="chunk" data-nb-ref-number="111" data-nb-words="30" data-nb-chars="187"><span class="idea" data-nb-ref-number="111" id="idea111" data-nb-words="30" data-nb-chars="187">Za&nbsp;téhle debaty jsme chodbou hostinských pokojů došli ke&nbsp;dveřím, které vedly do&nbsp;Gustavova příbytku. Můj hostitel se&nbsp;zeptal, jestli se&nbsp;teď do&nbsp;příbytku nechci podívat, a&nbsp;vešli jsme dovnitř.</span></p>
          <p class="chunk" data-nb-ref-number="112" data-nb-words="90" data-nb-chars="523"><span class="idea" data-nb-ref-number="112" id="idea112" data-nb-words="90" data-nb-chars="523">Příbytek sestával ze&nbsp;dvou pokojů, z&nbsp;pracovny a&nbsp;z&nbsp;ložnice. Oba byly, ač&nbsp;to&nbsp;u&nbsp;takových pokojů bývá zřídkakdy, ve&nbsp;skvělém pořádku. Zařízení v&nbsp;nich bylo jinak velice prosté. Police na&nbsp;knihy, psací a&nbsp;kreslicí náčiní, stůl, skříně na&nbsp;šaty, židle a&nbsp;postel. Mladík tu&nbsp;stál a&nbsp;málem se&nbsp;červenal, ježto měl v&nbsp;příbytku kohosi cizího. Brzy jsme odešli a&nbsp;obyvatel příbytku se&nbsp;nám lehce, jemně uklonil, čehož jsem si&nbsp;všiml už&nbsp;u&nbsp;něho včera, protože nás nechtěl doprovodit, hodlal zůstat v&nbsp;pokojích, protože v&nbsp;nich musel ještě cosi dodělat.</span></p>
          <p class="chunk" data-nb-ref-number="113" data-nb-words="21" data-nb-chars="124"><span class="idea" data-nb-ref-number="113" id="idea113" data-nb-words="21" data-nb-chars="124">„Můžete teď zajít i&nbsp;do hostinských pokojů,“ řekl můj společník, „pak už&nbsp;budete mít za&nbsp;sebou všechny místnosti v&nbsp;našem domě.“</span></p>
          <p class="chunk" data-nb-ref-number="114" data-nb-words="10" data-nb-chars="69"><span class="idea" data-nb-ref-number="114" id="idea114" data-nb-words="10" data-nb-chars="69">Souhlasil jsem. Hostitel vyňal z&nbsp;kapsy stříbrný zvoneček a&nbsp;zaklinkal.</span></p>
          <p class="chunk" data-nb-ref-number="115" data-nb-words="126" data-nb-chars="718"><span class="idea" data-nb-ref-number="115" id="idea115" data-nb-words="126" data-nb-chars="718">Zanedlouho se&nbsp;objevila děvečka a&nbsp;staroch si&nbsp;od&nbsp;ní&nbsp;vyžádal klíče. Zašla pro ně&nbsp;a&nbsp;přinesla je&nbsp;na&nbsp;kroužku, z&nbsp;něhož se&nbsp;daly jednotlivé klíče sundat. Každý měl na&nbsp;sobě vyryté číslo pokoje. Když můj ubytovatel poslal děvečku pryč, odemkl mi&nbsp;jeden po&nbsp;druhém jednotlivé pokoje. Byly všechny úplně stejné. Byly stejně velké, každý měl dvě okna, a&nbsp;v&nbsp;každém bylo podobné zařízení jako v&nbsp;tom mém. „Vidíte,“ řekl, „že u&nbsp;nás v&nbsp;domě nejsme tak nespolečenští, a&nbsp;už když jsme ho&nbsp;zakládali, mysleli jsme na&nbsp;hosty. Kdyby bylo nejhůř, může se&nbsp;tu&nbsp;ubytovat hostů ještě více, než udávají pokoje, pokud dáme do&nbsp;jedné jizby dva a&nbsp;využijeme ještě další pokoje, zejména ty&nbsp;v&nbsp;přízemí. Ale za&nbsp;celou dobu, co&nbsp;dům stojí, takhle nejhůř ještě nebylo.“</span></p>
          <p class="chunk" data-nb-ref-number="116" data-nb-words="153" data-nb-chars="960"><span class="idea" data-nb-ref-number="116" id="idea116" data-nb-words="153" data-nb-chars="960">Když jsme přišli na&nbsp;východní stranu domu, která byla jeho bytu přímým protějškem, otevřel jedny dveře a&nbsp;vešli jsme ne&nbsp;do&nbsp;jednoho pokoje jako doposud, nýbrž do&nbsp;tří, ty&nbsp;byly velice krásně zařízeny a&nbsp;vábily k&nbsp;půvabnému přebývání. První pokoj byl pro sloužícího anebo vlastně pro sloužící; vypadal totiž jako pokoj, ve&nbsp;kterém přebývaly služebné mé&nbsp;matky. Ve&nbsp;dvou dalších jizbách se&nbsp;sice nic takového nevyskytovalo, naopak, byly ve&nbsp;vzorném pořádku; ale vzhledem k&nbsp;jejich uspořádání člověk nutně soudil, že&nbsp;v&nbsp;nich mají bydlet ženy. Nábytek v&nbsp;první byl z&nbsp;mahagonového dřeva, ve&nbsp;druhé z&nbsp;cedrového. Všude byla měkce polštářovaná sedátka a&nbsp;krásné stoly. Na&nbsp;podlaze spočívaly měkké koberce, mezi okny byla vysoká zrcadla, krom toho v&nbsp;každém pokoji bylo ještě pohyblivé toaletní zrcadlo, u&nbsp;oken byly pracovní stolky, v&nbsp;rohu každého pokoje bylo lůžko těsně a&nbsp;neproniknutelně obklopené bílými závěsy. Každá komnata měla stolek na&nbsp;květiny, a&nbsp;na stěnách viselo několik obrazů.</span></p>
          <p class="chunk" data-nb-ref-number="117" data-nb-words="270" data-nb-chars="1697"><span class="idea" data-nb-ref-number="117" id="idea117" data-nb-words="270" data-nb-chars="1697">Když jsem si&nbsp;tyhle pokoje už&nbsp;chvíli prohlížel, můj společník ve&nbsp;třetím pokoji stiskl jakési tlačítko a&nbsp;otevřel tapetová dvířka, která nebyla na&nbsp;první pohled vidět, a&nbsp;zavedl mě&nbsp;ještě do&nbsp;čtvrtého, malého pokoje s&nbsp;jediným oknem. Pokojík byl velice krásný. Celý byl vytapetován jemně růžovým hedvábím, na&nbsp;něm byly kresby ve&nbsp;stejné barvě, pouze poněkud tmavší. Před tím slabě růžovočerveným hedvábím stála podlouhlá lavice čalouněná světle šedým hedvábím, které lemovala matová zelená obruba. Kolem stály stejně vyvedené židle. Hedvábí, s&nbsp;šedivými kresbami na&nbsp;šedém podkladě, se&nbsp;zářivě a&nbsp;půvabně vylupovalo z&nbsp;červených stěn, skoro působilo dojmem, jako kdyby tu&nbsp;byly bílé růže vedle rudých. Šedivé pruhy připomínaly zelené listy růží. V&nbsp;jednom ze&nbsp;zadních koutů pokoje byl krb rovněž šedivé, jen tmavší barvy se&nbsp;zelenými pruhy na&nbsp;římsách a&nbsp;s&nbsp;velmi štíhlými zlatými lištami. Před čalouněnou lavicí a&nbsp;před židlemi stál stůl, jehož deska byla ze&nbsp;šedivého mramoru téže barvy jako krb. Nohy stolu a&nbsp;židlí i&nbsp;lemování na&nbsp;čalouněné lavici a&nbsp;na dalších kusech byly z&nbsp;krásného fialkově modrého laskav­cového dřeva; ale tak nenápadné, aby nikde nedominovalo. Na&nbsp;okně vroubeném závěsy z&nbsp;hrubého hedvábí, které mezi zelenou klenbou stromů hledělo na&nbsp;krajinu a&nbsp;na hory, stál stolek z&nbsp;téhož dřeva a&nbsp;bohatě čalouněná židle a&nbsp;stolička, jako kdyby tohle bylo místo k&nbsp;odpočinku pro ženu. Na&nbsp;stěnách visely jen čtyři malé olejomalby, rozměry a&nbsp;rámy úplně stejné. Podlahu pokrýval jemný zelený koberec, jehož prostá barva se&nbsp;jen nepatrně odrážela od&nbsp;zeleně obrub. Byl to&nbsp;jakýsi travnatý koberec, nad nímž se&nbsp;vznášely barvy růží. Pohrabovací kleště a&nbsp;další náčiní u&nbsp;krbu mělo pozlacené rukojeti, na&nbsp;stole stál zlatý zvoneček.</span></p>
          <p class="chunk" data-nb-ref-number="118" data-nb-words="25" data-nb-chars="159"><span class="idea" data-nb-ref-number="118" id="idea118" data-nb-words="25" data-nb-chars="159">Nic v&nbsp;komnatě neprozrazovalo, že&nbsp;je&nbsp;obydlená. Jediný kus nábytku nebyl posunut, na&nbsp;koberci nebylo vidět jediné shrnutí a&nbsp;závěsy na&nbsp;okně nebyly nikde pomačkané.</span></p>
          <p class="chunk" data-nb-ref-number="119" data-nb-words="68" data-nb-chars="372"><span class="idea" data-nb-ref-number="119" id="idea119" data-nb-words="68" data-nb-chars="372">Když jsem se&nbsp;nějakou dobu užasle na&nbsp;to&nbsp;všechno díval, můj společník znovu otevřel tapetová dvířka, která ani uvnitř pokoje nebyla vidět, a&nbsp;vyvedl mě&nbsp;ven. V&nbsp;tom růžovém pokojíku nepronesl jediné slovo a&nbsp;ani já&nbsp;ne. Když jsme prošli dalšími pokoji a&nbsp;staroch je&nbsp;za&nbsp;námi zamkl, neřekl mi&nbsp;rovněž nic o&nbsp;tom, k&nbsp;čemu slouží tenhle příbytek, a&nbsp;já se&nbsp;ho&nbsp;samozřejmě na&nbsp;to&nbsp;nemohl ptát.</span></p>
          <p class="chunk" data-nb-ref-number="120" data-nb-words="38" data-nb-chars="217"><span class="idea" data-nb-ref-number="120" id="idea120" data-nb-words="38" data-nb-chars="217">Když jsme vyšli z&nbsp;chodby, řekl: „Tak teď už&nbsp;jste viděl celý můj dům; jestli někdy v&nbsp;budoucnu zase půjdete kolem, anebo si&nbsp;na&nbsp;něj dokonce někde daleko vzpomenete, hned si&nbsp;asi budete umět představit, jak uvnitř vypadá.“</span></p>
          <p class="chunk" data-nb-ref-number="121" data-nb-words="15" data-nb-chars="95"><span class="idea" data-nb-ref-number="121" id="idea121" data-nb-words="15" data-nb-chars="95">Když to&nbsp;říkal, zastrkával si&nbsp;do&nbsp;některé kapsy svého zvláštního svrchního oděvu kroužek s&nbsp;klíči.</span></p>
          <p class="chunk" data-nb-ref-number="122" data-nb-words="20" data-nb-chars="106"><span class="idea" data-nb-ref-number="122" id="idea122" data-nb-words="20" data-nb-chars="106">„Ten obrázek,“ odvětil jsem mu&nbsp;na&nbsp;jeho výrok, „se mi&nbsp;hluboce vryl do&nbsp;paměti a&nbsp;tak hned na&nbsp;něj nezapomenu.“</span></p>
          <p class="chunk" data-nb-ref-number="123" data-nb-words="6" data-nb-chars="37"><span class="idea" data-nb-ref-number="123" id="idea123" data-nb-words="6" data-nb-chars="37">„Skoro jsem si&nbsp;to&nbsp;myslel,“ odpověděl.</span></p>
          <p class="chunk" data-nb-ref-number="124" data-nb-words="29" data-nb-chars="141"><span class="idea" data-nb-ref-number="124" id="idea124" data-nb-words="29" data-nb-chars="141">Když jsme došli téměř k&nbsp;mému pokoji, rozloučil se; řekl, že&nbsp;mě&nbsp;už&nbsp;obral o&nbsp;notně času, a&nbsp;aby mě&nbsp;neomezoval ještě víc, že&nbsp;víc mi&nbsp;ho&nbsp;už&nbsp;nevezme.</span></p>
          <p class="chunk" data-nb-ref-number="125" data-nb-words="43" data-nb-chars="229"><span class="idea" data-nb-ref-number="125" id="idea125" data-nb-words="43" data-nb-chars="229">Poděkoval jsem mu, že&nbsp;byl tak laskavý a&nbsp;přátelský, když mi&nbsp;věnoval část dne a&nbsp;předvedl mně svůj útulný dům, a&nbsp;rozdělili jsme se. Já&nbsp;vyňal klíč z&nbsp;kapsy, odemkl si&nbsp;pokoj a&nbsp;chystal se&nbsp;vejít; jeho jsem slyšel, jak schází po&nbsp;schodech.</span></p>
          <p class="chunk" data-nb-ref-number="126" data-nb-words="30" data-nb-chars="173"><span class="idea" data-nb-ref-number="126" id="idea126" data-nb-words="30" data-nb-chars="173">Až&nbsp;do&nbsp;večera jsem setrval ve&nbsp;své hostinské jizbě, dílem proto, že&nbsp;jsem byl unaven a&nbsp;věru potřeboval trochu odpočinku, dílem, že&nbsp;jsem nechtěl svému hostiteli už&nbsp;být na&nbsp;obtíž.</span></p>
          <p class="chunk" data-nb-ref-number="127" data-nb-words="32" data-nb-chars="165"><span class="idea" data-nb-ref-number="127" id="idea127" data-nb-words="32" data-nb-chars="165">Večer jsem si&nbsp;zase vyšel trochu do&nbsp;polí za&nbsp;zahradou a&nbsp;vrátil jsem se&nbsp;teprve až&nbsp;k&nbsp;jídlu. Při té&nbsp;příležitosti jsem se&nbsp;naučil sám si&nbsp;ode­mknout mříž a&nbsp;zase ji&nbsp;zamknout.</span></p>
          <p class="chunk" data-nb-ref-number="128" data-nb-words="52" data-nb-chars="284"><span class="idea" data-nb-ref-number="128" id="idea128" data-nb-words="52" data-nb-chars="284">Nebyl tu&nbsp;žádný host a&nbsp;u&nbsp;večeře tak jako u&nbsp;oběda byl jen můj hostitel, Gustav a&nbsp;já. Rozhovor se&nbsp;točil kolem rozmanitých nedůležitostí, záhy jsme se&nbsp;rozžehnali, já&nbsp;jsem se&nbsp;odebral do&nbsp;svého pokoje, ještě jsem si&nbsp;četl, psal jsem, posléze jsem se&nbsp;svlékl, zhasl světlo a&nbsp;uložil se&nbsp;k&nbsp;spánku.</span></p>
          <p class="chunk" data-nb-ref-number="129" data-nb-words="58" data-nb-chars="304"><span class="idea" data-nb-ref-number="129" id="idea129" data-nb-words="58" data-nb-chars="304">Příští ráno bylo nádherné a&nbsp;jasné. Otevřel jsem okna, aby proudila dovnitř vůně a&nbsp;vzduch, oblékl jsem se, osvěžil se&nbsp;hojně vodou na&nbsp;mytí, a&nbsp;než mohlo slunce vysát i&nbsp;jedinou krůpěj rosy, stál jsem už&nbsp;v&nbsp;jídelně s&nbsp;tlumokem na&nbsp;zádech a&nbsp;s&nbsp;kloboukem a&nbsp;s&nbsp;trnkovou holí v&nbsp;ruce. Staroch a&nbsp;Gustav už&nbsp;na&nbsp;mne čekali.</span></p>
          <p class="chunk" data-nb-ref-number="130" data-nb-words="32" data-nb-chars="195"><span class="idea" data-nb-ref-number="130" id="idea130" data-nb-words="32" data-nb-chars="195">Když jsme pozřeli snídani, přičemž jsem vzdor žádostem tlumok neodložil, ještě jednou jsem poděkoval za&nbsp;velkou přátelskost a&nbsp;upřímnost, s&nbsp;níž mě&nbsp;tu&nbsp;přijali, rozloučil jsem se&nbsp;a&nbsp;vydal se&nbsp;na&nbsp;cestu.</span></p>
          <p class="chunk" data-nb-ref-number="131" data-nb-words="189" data-nb-chars="1060"><span class="idea" data-nb-ref-number="131" id="idea131" data-nb-words="189" data-nb-chars="1060">Staroch a&nbsp;Gustav mě&nbsp;doprovodili až&nbsp;k&nbsp;mřížové brance v&nbsp;zahradě. Staroch odemkl, aby mě&nbsp;pustil ven, tak jako odmykal předevčírem, aby mně umožnil vejít. Oba se&nbsp;mnou vyšli otevřenou brankou ven. Když jsme stanuli na&nbsp;písčitém prostranství před domem a&nbsp;ovanula nás vůně růží, řekl můj ubytovatel: „Žijte blaze a&nbsp;šťastně jděte svou cestou. My&nbsp;se&nbsp;zas tou mříží vrátíme k&nbsp;našemu venkovskému pobývání a&nbsp;k&nbsp;našim činnostem. Pokud se&nbsp;v&nbsp;jinou dobu octnete tady poblíž a&nbsp;bude vám vhod, abyste k&nbsp;nám zašel, budete přátelsky přijat. A&nbsp;kdybyste snad dokonce přijel za&nbsp;námi jenom tak, i&nbsp;kdyby vaše cesty nevedly zrovna tady kolem, bude nás to&nbsp;zvláště těšit. Není to&nbsp;fráze, říkám-li, že&nbsp;nás to&nbsp;bude těšit, já&nbsp;tyhle průpovídky nepoužívám, ale je&nbsp;to&nbsp;opravdu tak. Pokud byste někdy chtěl, bydlete u&nbsp;nás v&nbsp;domě, jak dlouho se&nbsp;vám to&nbsp;bude zamlouvat, a&nbsp;žijte si&nbsp;tu&nbsp;tak nespoutaně, jak se&nbsp;vám bude chtít, i&nbsp;my tu&nbsp;žijeme nespoutaně tak, jak se&nbsp;nám chce. Pokud byste nám mohl dát vědět napřed, nějakým tím poslem, bylo by&nbsp;to&nbsp;dobré, protože i&nbsp;když ne&nbsp;často, přece jenom někdy tady nejsme.“</span></p>
          <p class="chunk" data-nb-ref-number="132" data-nb-words="75" data-nb-chars="422"><span class="idea" data-nb-ref-number="132" id="idea132" data-nb-words="75" data-nb-chars="422">„Věřím, že&nbsp;mě&nbsp;přijmete přátelsky, pokud zase přijdu,“ odpověděl jsem, „protože to&nbsp;říkáte a&nbsp;připadá mi, že&nbsp;ze&nbsp;své povahy byste nevyslovil jen tak nějakou nepravdivou zdvořilost. Sice nerozumím moc tomu, proč mě&nbsp;zvete, ale když už&nbsp;to&nbsp;děláte, přijímám to&nbsp;s&nbsp;velkou radostí a&nbsp;říkám vám, že&nbsp;příští léto, i&nbsp;kdyby mě&nbsp;mé&nbsp;obvyklé cesty nezavedly sem, ze&nbsp;své vůle se&nbsp;vydám do&nbsp;téhle končiny a&nbsp;do tohohle domu a&nbsp;zůstanu tu&nbsp;krátký čas.“</span></p>
          <p class="chunk" data-nb-ref-number="133" data-nb-words="14" data-nb-chars="80"><span class="idea" data-nb-ref-number="133" id="idea133" data-nb-words="14" data-nb-chars="80">„Udělejte to&nbsp;a&nbsp;uvidíte, že&nbsp;budete vítán,“ řekl, „i kdybyste si&nbsp;tu&nbsp;dobu protáhl.“</span></p>
          <p class="chunk" data-nb-ref-number="134" data-nb-words="9" data-nb-chars="60"><span class="idea" data-nb-ref-number="134" id="idea134" data-nb-words="9" data-nb-chars="60">„Možná právě tohle udělám,“ odpověděl jsem, „a žijte blaze.“</span></p>
          <p class="chunk" data-nb-ref-number="135" data-nb-words="2" data-nb-chars="14"><span class="idea" data-nb-ref-number="135" id="idea135" data-nb-words="2" data-nb-chars="14">„Žijte blaze.“</span></p>
          <p class="chunk" data-nb-ref-number="136" data-nb-words="8" data-nb-chars="35"><span class="idea" data-nb-ref-number="136" id="idea136" data-nb-words="8" data-nb-chars="35">Řekl to, podal mi&nbsp;ruku a&nbsp;stiskl ji.</span></p>
          <p class="chunk" data-nb-ref-number="137" data-nb-words="25" data-nb-chars="137"><span class="idea" data-nb-ref-number="137" id="idea137" data-nb-words="25" data-nb-chars="137">Já&nbsp;svou, když ji&nbsp;pustil, podal jeho chlapci Gustavovi, ten se&nbsp;jí&nbsp;chopil, ale neříkal nic, jen se&nbsp;na&nbsp;mne přátelsky díval těma svýma očima.</span></p>
          <p class="chunk" data-nb-ref-number="138" data-nb-words="25" data-nb-chars="132"><span class="idea" data-nb-ref-number="138" id="idea138" data-nb-words="25" data-nb-chars="132">A&nbsp;pak už&nbsp;jsme se&nbsp;rozešli, oni se&nbsp;mříží vrátili, já&nbsp;s&nbsp;kloboukem na&nbsp;hlavě scházel cestou, kterou jsem se&nbsp;přede dvěma dny vydal vzhůru.</span></p>
          <p class="chunk" data-nb-ref-number="139" data-nb-words="34" data-nb-chars="164"><span class="idea" data-nb-ref-number="139" id="idea139" data-nb-words="34" data-nb-chars="164">Kladl jsem si&nbsp;v&nbsp;duchu otázku, u&nbsp;koho že&nbsp;jsem to&nbsp;trávil tenhle den a&nbsp;ty dvě noci. Nezeptal se&nbsp;mě&nbsp;na&nbsp;jméno a&nbsp;neřekl mi&nbsp;své. Na&nbsp;svou otázku jsem si&nbsp;odpovědět nedovedl.</span></p>
          <p class="chunk" data-nb-ref-number="140" data-nb-words="25" data-nb-chars="139"><span class="idea" data-nb-ref-number="140" id="idea140" data-nb-words="25" data-nb-chars="139">A&nbsp;tak jsem šel a&nbsp;šel. Zelené klasy teď v&nbsp;ranním slunci sálaly ohnivými paprsky; když jsem předtím šel vzhůru, byly ve&nbsp;stínu hrozící bouřky.</span></p>
          <p class="chunk" data-nb-ref-number="141" data-nb-words="46" data-nb-chars="247"><span class="idea" data-nb-ref-number="141" id="idea141" data-nb-words="46" data-nb-chars="247">Ještě jednou jsem se&nbsp;ohlédl, jak jsem scházel mezi poli dolů, a&nbsp;uviděl bílý dům, jak se&nbsp;tyčí ve&nbsp;sluneční záři; už&nbsp;jsem ho&nbsp;takhle viděl častěji, rozeznával jsem dokonce třpyt růží a&nbsp;měl jsem za&nbsp;to, že&nbsp;ještě slyším i&nbsp;zpěv nesčetných ptáků v&nbsp;zahradě.</span></p>
          <p class="chunk" data-nb-ref-number="142" data-nb-words="48" data-nb-chars="252"><span class="idea" data-nb-ref-number="142" id="idea142" data-nb-words="48" data-nb-chars="252">Znovu jsem se&nbsp;otočil a&nbsp;scházel dolů, až&nbsp;jsem došel k&nbsp;živému plotu a&nbsp;k&nbsp;ohrazení polí, kde jsem předevčírem odbočil ze&nbsp;silnice. Neudržel jsem se&nbsp;a&nbsp;ještě jednou jsem se&nbsp;ohlédl. Dům teď byl už&nbsp;jen prostě bílý, tak jak jsem ho&nbsp;za&nbsp;svých putování vídal často.</span></p>
          <p class="chunk" data-nb-ref-number="143" data-nb-words="8" data-nb-chars="44"><span class="idea" data-nb-ref-number="143" id="idea143" data-nb-words="8" data-nb-chars="44">Bral jsem se&nbsp;po&nbsp;silnici svým směrem kupředu.</span></p>
          <p class="chunk" data-nb-ref-number="144" data-nb-words="20" data-nb-chars="106"><span class="idea" data-nb-ref-number="144" id="idea144" data-nb-words="20" data-nb-chars="106">Zeptal jsem se&nbsp;prvního člověka, kterého jsem potkal, komu že&nbsp;patří ten bílý dům na&nbsp;kopci a&nbsp;jak se&nbsp;jmenuje.</span></p>
          <p class="chunk" data-nb-ref-number="145" data-nb-words="21" data-nb-chars="127"><span class="idea" data-nb-ref-number="145" id="idea145" data-nb-words="21" data-nb-chars="127">„Ten patří Aspermeierovi,“ odpověděl mi&nbsp;ten člověk, „včera jste to&nbsp;byl ve&nbsp;Strázném dvorci a&nbsp;chodil jste po&nbsp;něm s&nbsp;Asperneierem.“</span></p>
          <p class="chunk" data-nb-ref-number="146" data-nb-words="28" data-nb-chars="162"><span class="idea" data-nb-ref-number="146" id="idea146" data-nb-words="28" data-nb-chars="162">„Ale majitel toho domu přece nemůže být statkář?“ ptal jsem se; bylo mi&nbsp;dobře známo, že&nbsp;v&nbsp;tomhle kraji se&nbsp;každému většímu sedlákovi říká „meier“, to&nbsp;jest statkář.</span></p>
          <p class="chunk" data-nb-ref-number="147" data-nb-words="42" data-nb-chars="255"><span class="idea" data-nb-ref-number="147" id="idea147" data-nb-words="42" data-nb-chars="255">„On taky ze&nbsp;začátku nebyl Aspermeier,“ odpověděl ten člověk, „ale koupil Asperův, tedy Strázný dvorec od&nbsp;starého Aspermeiera, a&nbsp;vystavěl ten dům, co&nbsp;stojí v&nbsp;zahradě a&nbsp;patří ke&nbsp;Stráznénu dvorci, a&nbsp;teď je&nbsp;strázenský šafář; protože ten starý už&nbsp;dávno umřel.“</span></p>
          <p class="chunk" data-nb-ref-number="148" data-nb-words="9" data-nb-chars="46"><span class="idea" data-nb-ref-number="148" id="idea148" data-nb-words="9" data-nb-chars="46">„To on&nbsp;nemá ještě jiné jméno?“ zeptal jsem se.</span></p>
          <p class="chunk" data-nb-ref-number="149" data-nb-words="8" data-nb-chars="48"><span class="idea" data-nb-ref-number="149" id="idea149" data-nb-words="8" data-nb-chars="48">„Ne, my&nbsp;mu&nbsp;říkáme strázenský pán,“ odpověděl mi.</span></p>
          <p class="chunk" data-nb-ref-number="150" data-nb-words="23" data-nb-chars="127"><span class="idea" data-nb-ref-number="150" id="idea150" data-nb-words="23" data-nb-chars="127">Viděl jsem, že&nbsp;ten člověk nic dalšího o&nbsp;mém hostiteli neví a&nbsp;nestará se&nbsp;o&nbsp;něj, proto jsem se&nbsp;jakéhokoliv dalšího pátrání vzdal.</span></p>
          <p class="chunk" data-nb-ref-number="151" data-nb-words="44" data-nb-chars="277"><span class="idea" data-nb-ref-number="151" id="idea151" data-nb-words="44" data-nb-chars="277">Potkal jsem ještě několik lidí a&nbsp;ti mi&nbsp;dali touž odpověď. Všichni dané vztahy obraceli a&nbsp;říkali, že&nbsp;dům v&nbsp;zahradě patří ke&nbsp;Stráznému dvorci. Rozhodl jsem se, že&nbsp;jakéhokoliv dalšího zkoumání zatím nechám, dokud nenaleznu někoho, od&nbsp;něhož jsem oprávněně očekával lepší informaci.</span></p>
          <p class="chunk" data-nb-ref-number="152" data-nb-words="25" data-nb-chars="151"><span class="idea" data-nb-ref-number="152" id="idea152" data-nb-words="25" data-nb-chars="151">Ježto se&nbsp;mi&nbsp;však jména Aspermeier a&nbsp;Strázný dvorec nelíbily, domu, v&nbsp;němž se&nbsp;provozovaly takové růžové orace, říkal jsem prozatím v&nbsp;duchu „Růžový dům“.</span></p>
          <p class="chunk" data-nb-ref-number="153" data-nb-words="11" data-nb-chars="59"><span class="idea" data-nb-ref-number="153" id="idea153" data-nb-words="11" data-nb-chars="59">Ale nepotkal jsem už&nbsp;nikoho, koho bych se&nbsp;ještě mohl optat.</span></p>
          <p class="chunk" data-nb-ref-number="154" data-nb-words="68" data-nb-chars="378"><span class="idea" data-nb-ref-number="154" id="idea154" data-nb-words="68" data-nb-chars="378">Jak jsem tak putoval dál, nechal jsem si&nbsp;probíhat hlavou události posledního dne. Těšilo mě, že&nbsp;jsem se&nbsp;v&nbsp;domě setkal s&nbsp;tak nesmírnou čistotou a&nbsp;pořádkem; takové jsem doposud vídal pouze v&nbsp;domě rodičů. Znovu jsem si&nbsp;zpřítomňoval, co&nbsp;mi&nbsp;staroch ukázal a&nbsp;řekl, a&nbsp;napadalo mě, kdy a&nbsp;kde jsem se&nbsp;mohl zachovat lépe, na&nbsp;nejeden jeho výrok mohl lépe odpovědět a&nbsp;vůbec leccos říci líp.</span></p>
          <p class="chunk" data-nb-ref-number="155" data-nb-words="185" data-nb-chars="1110"><span class="idea" data-nb-ref-number="155" id="idea155" data-nb-words="185" data-nb-chars="1110">Z&nbsp;těchhle úvah mě&nbsp;cosi vytrhlo. Když jsem putoval už&nbsp;asi hodinu, došel jsem na&nbsp;roh bukového lesa, o&nbsp;němž jsme mluvili předevčírem večer, který patří k&nbsp;majetku mého hostitele a&nbsp;v&nbsp;němž jsem si&nbsp;jednou kreslil jeden vidlicový buk. Cesta stoupá podél lesa trochu příkřeji a&nbsp;zatáčí se&nbsp;kolem onoho rohu. Když jsem došel k&nbsp;ohybu, vyjel proti mně vůz, který s&nbsp;připravenými brzdami sjížděl pomalu po&nbsp;silnici. Jel tedy nejspíš pomaleji než obvykle, protože těm, kdo v&nbsp;něm seděli, byla opatrnost zřejmě zákonem. V&nbsp;otevřeném kočáře, který měl vzhledem ke&nbsp;krásnému počasí střechu zcela sklopenou, seděly dvě ženy, jedna starší a&nbsp;jedna mladší. Obě měly závoje, které jim z&nbsp;klobouků spadaly až&nbsp;na&nbsp;ramena. Starší měla závoj stažený přes obličej, protože však závoj byl bílý, přece jen jí&nbsp;tvář byla trochu vidět. Mladší si&nbsp;závoj na&nbsp;obou stranách obličeje shrnula a&nbsp;vystavovala tvář povětří. Obě jsem si&nbsp;prohlédl a&nbsp;posléze jsem smekl ke&nbsp;zdvořilému pozdravu. Ženy přátelsky poděkovaly a&nbsp;kočár projel kolem dál. Pomyslel jsem si, jak vůz sjížděl kopcem níž a&nbsp;níž, jestli lidská tvář není vlastně tím nejhezčím objektem na&nbsp;kreslení.</span></p>
          <p class="chunk" data-nb-ref-number="156" data-nb-words="19" data-nb-chars="111"><span class="idea" data-nb-ref-number="156" id="idea156" data-nb-words="19" data-nb-chars="111">Díval jsem se&nbsp;za&nbsp;kočárem, dokud nezmizel za&nbsp;ohybem cesty. Pak jsem kolem okraje lesa pokročil kupředu a&nbsp;vzhůru.</span></p>
          <p class="chunk" data-nb-ref-number="157" data-nb-words="54" data-nb-chars="301"><span class="idea" data-nb-ref-number="157" id="idea157" data-nb-words="54" data-nb-chars="301">Za&nbsp;tři hodiny jsem došel na&nbsp;kopec, z&nbsp;něhož jsem mohl obhlédnout krajinu za&nbsp;sebou, tu, odkud jsem přisel. Dalekohledem, který jsem vyňal z&nbsp;tlumoku, viděl jsem zřetelně bílou tečku domu, v&nbsp;němž jsem strávil poslední dvě noci, a&nbsp;za domem jsem viděl voňavé hory. Jak je&nbsp;v&nbsp;tom velkém světě ta&nbsp;tečka mrňavá!</span></p>
          <p class="chunk" data-nb-ref-number="158" data-nb-words="27" data-nb-chars="165"><span class="idea" data-nb-ref-number="158" id="idea158" data-nb-words="27" data-nb-chars="165">Záhy jsem došel k&nbsp;osadě, kde jsem hodlal poobědvat, protože doposud jsem se&nbsp;nikde nezastavoval; vzdor tomu že&nbsp;slunce mělo k&nbsp;nadhlavníku urazit ještě hodný kus cesty.</span></p>
          <p class="chunk" data-nb-ref-number="159" data-nb-words="142" data-nb-chars="761"><span class="idea" data-nb-ref-number="159" id="idea159" data-nb-words="142" data-nb-chars="761">V&nbsp;osadě jsem se&nbsp;znovu poptal, komu že&nbsp;patří onen bílý dům, popsal ho, a&nbsp;kde stojí, jak jen jsem dovedl. Řekli mi&nbsp;o&nbsp;jednom člověku, který kdysi zastával vysoké státní funkce; ale řekli mi&nbsp;i&nbsp;dvě jména, barona z&nbsp;Risachu a&nbsp;jistého pana Morgana. A&nbsp;znovu jsem neměl žádnou jistotu, tak jako předtím. Druhý den ráno jsem došel k&nbsp;horskému pásmu, které bylo cílem mého putování a&nbsp;do něhož jsem se&nbsp;předtím rozhodl přejít z&nbsp;jiného pásma dílem po&nbsp;rovné zemi. V&nbsp;poledne jsem dorazil do&nbsp;hostince, který jsem si&nbsp;vybral k&nbsp;bydlení. Zavazadlo už&nbsp;jsem tam měl a&nbsp;řekli mi, že&nbsp;mě&nbsp;čekali už&nbsp;dříve. Vyložil jsem jim, proč že&nbsp;jsem dorazil tak pozdě, zařídil jsem se&nbsp;v&nbsp;pokoji, který jsem si&nbsp;už&nbsp;dříve objednal, a&nbsp;pustil jsem se&nbsp;do&nbsp;věcí, které jsem si&nbsp;umínil konat v&nbsp;téhle horské končině.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>