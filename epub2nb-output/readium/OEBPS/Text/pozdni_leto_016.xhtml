<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>pozdni_leto-13</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="pozdni_leto-13" xml:lang="cs-CZ">
		<div class="Z-kladn--textový-r-meček">
			<p id="_idParaDest-12" class="MLP_uroven2_kapitola ParaOverride-1">Spolek</p>
			<p class="MLP_text_bez1radku ParaOverride-1">Zima uběhla jako obvykle. Utřídil jsem si věci, které jsem si přivezl, a&#160;doháněl ve spisování, v&#160;čem se přes léto kvůli pracím pod širým nebem a&#160;času vyplýtvanému jinde zaostalo. Styk s&#160;mými nejbližšími v&#160;nejužším rodinném kruhu, to bylo pro mě veliké potěšení, to byla pro mne svrchovaná radost. Otec mi den ze dne prokazoval větší respekt. Lásku mi více osvědčovat nemohl, tu mi prokazoval vždy v&#160;míře co nejvyšší; ale tak jako už dříve nadmíru něžně pečoval o&#160;mé blaho a&#160;obstarával všechno, co jsem nezbytně potřeboval k&#160;životu a&#160;ke vzdělávání, a&#160;přitom mě nechal jít si po svých cestách, vždycky byl přátelský a&#160;láskyplný a&#160;neusiloval o&#160;to, abych se ubíral jiným směrem, jaký by mu třeba byl milejší, byl takový ve všem sice i&#160;nyní, ale přesto se mě častěji ptával na to, oč se snažím, a&#160;dal si vysvětlovat všechno, co s&#160;tím nějak souviselo, ptal se mě na radu a&#160;na můj názor stran jeho sbírek anebo v&#160;záležitostech domu a&#160;zachoval se vždy podle nich, rozmlouval se mnou o&#160;dílech literátů, dějepisců, umění a&#160;činil tak častěji, než tomu bývalo kdy dříve. Trávil se mnou nemálo času nad svými obrazy, nad svými knihami a&#160;nad dalšími věcmi a&#160;rád nás shromažďoval ve skleněném domku, jímž vál proteplený vzduch a&#160;útulně obléval staré zbraně, dávné dřevořezby a&#160;obložení sloupků. Otec mluvil o&#160;různých věcech a&#160;zřejmě mu bylo dobře, že může trávit večer v&#160;nejužším kruhu své rodiny. Mně připadalo, že v&#160;nynější době nejenže ze své kanceláře přicházívá domů dříve, ale že i&#160;pobývá v&#160;domácích zdech více než v&#160;dřívějších letech. Matka byla navýsost potěšena otcovým jarým rozpoložením, ráda přistupovala na jeho záměry a&#160;podněcovala všechno, co mohla ve svých kruzích vykonat pro jejich uskutečnění. Zřejmě nás děti měla ráda víc než kdy v&#160;uplynulých dobách. Klotylda ke mně lnula víc a&#160;víc, byla mi téměř bratrem, já jsem jí byl přítelem, rádcem, společníkem. Jako kdyby neměla pro nic jiného smysl než pro náš dům. Dál jsme se cvičili ve španělštině, ve hře na citeru, v&#160;kreslení a&#160;v&#160;malování. Vzdor tomu všemu se Klotylda pilně činila v&#160;domácnosti, aby vyhověla matce a&#160;vydobyla si její chválu. Kdykoliv se jí na tomhle poli zvláště zdařilo něco, co si žádalo větší pečlivost a&#160;obratnost, a&#160;kvitovalo se uznáním, Klotyldino uspokojení bylo větší, než kdyby si odnesla cenu z&#160;nějaké soutěže před nějakým významným shromážděním.</p>
			<p class="MLP_text ParaOverride-1">Ve společenstvích, jež se v&#160;menších anebo větších kroužcích, pouze řidčeji než v&#160;dřívějších letech, scházela u&#160;nás v&#160;domě, vedly se i&#160;teď debaty víc, než když jsme i&#160;my bývali mladší. Zkoumaly se vážné věci, záležitosti státu, obecné skutky anebo jevy, které budily rozruch. Lidé také mluvili o&#160;tom, co dělají, jaké mají záliby, anebo o&#160;běžných každodennostech, jako je třeba divadlo anebo události, které se staly v&#160;nejbližším okolí. Jinak se také sahalo ke známým zábavám, k&#160;hudbě, tanci, zpěvu písní. Poznali se tu leckteří mladí lidé, starší tu pěstovali své známosti z&#160;dřívějška.</p>
			<p class="MLP_text ParaOverride-1">Chodil jsem za přáteli, rozmlouval s&#160;nimi a&#160;vyprávěl jim obecně, čím se zrovna obírám. Oni mi sdělovali zážitky ze svého okolí a&#160;upozorňovali mě na nejednu osobnost.</p>
			<p class="MLP_text ParaOverride-1">Pokračoval jsem v&#160;malování, bádal jsem v&#160;drahokamech a&#160;zašel nejednou do divadla. S&#160;potěšením jsem se začítal do knih o&#160;architektuře a&#160;přede mnou se prostíralo nové pole, jež slibovalo leccos užitečného a&#160;leckterý výdobytek.</p>
			<p class="MLP_text ParaOverride-1">Večery u&#160;kněžny mi připadaly závažnější a&#160;závažnější. Postupně se tu shromáždilo společenství, jehož členové se v&#160;kněžniných komnatách scházeli často a&#160;rádi. Probírala se nadmíru poutavá témata, a&#160;nikdo necouvl, když kdosi nastolil problémy nejnovější filozofie. Člověk se vždycky přichystal, jak dovedl, osobité vyjadřování takzvaných odborníků odíval do obyčejné řeči a&#160;používal na to na všechno obyčejný rozum. Co se s&#160;těmito prostředky a&#160;v&#160;tomto společenství mohlo vytvořit, to se vlastnilo, a&#160;pokud to veřejnost pokládala za výdobytek, uchovávalo se to jako výdobytek. Pokud však to všechno byla nejspíš pouhá slova, z&#160;nichž se žádný hmatatelný význam odvodit nedal, zůstala taková věc tak, jak byla, nic z&#160;ní už dále nevyplývalo a&#160;nijak se neposuzovala. S&#160;literáty a&#160;se španělštinou se čile pokračovalo.</p>
			<p class="MLP_text ParaOverride-1">Když bylo venku hodně jasno a&#160;jaré slunce posílalo do pokojů zářivé světlo, býval jsem ve skleněném domku a&#160;pracoval na vyobrazeních obložení sloupků pro svého hostitele. Chtěl jsem je nakreslit tak dobře, jak jsem to jen dokázal, abych u&#160;toho člověka, kterému jsem za tolik vděčil a&#160;jehož jsem si tolik vážil, vzbudil spokojenost anebo mu i&#160;poskytl potěšení. Chtěl jsem nejdříve načrtnout kresby obložení a&#160;podle nich pak olejovými barvami namalovat obrazy. Kreslil jsem náčrty na světle hnědý papír, stíny jsem zvýrazňoval černě, světla vypichoval světlejší hnědí a&#160;nejpronikavější zářivá místa vypracovával bíle. Když jsem měl kresby takto hotové a&#160;díky mnoha porovnáváním a&#160;proměřováním byl přesvědčen, že jsou ve všem všudy správné, připojil jsem k&#160;nim ještě měřítko, podle kterého se zhotovovaly. Teď jsem přistoupil k&#160;malování obrazů. Vytvářely se poněkud menší než náčrty, ale v&#160;přesném poměru vůči nim. K&#160;malování jsem využíval stále tytéž chvíle dopoledne, kolem vrcholů, abych zachytil světla a&#160;stíny v&#160;jejich plné autenticitě a&#160;i barvám obecně dodal věrnost. Znovu se mi tu stran barev potvrdila zkušenost, jíž jsem nabyl už dříve. Na dřevořezby natřené slabou vrstvou fermeže mají věci kolem ten vliv, že se v&#160;nich neurčitými rozměry místnosti a&#160;nejasnými obrysy odrážejí meče, řemdihy, tmavě rudé řasení, vyvedení stěn, podlahy, okenní závěsy a&#160;strop. Brzy jsem po­střehl, že pokud by se tohle všechno snad pojalo do barvy zobrazení, znázorněné objekty by možná získaly na bohatství a&#160;půvabu, ale pozbyly by srozumitelnosti, pokud se nenamaluje i&#160;pokoj se vším, co v&#160;něm je, a&#160;tím se názorně neuvedou důvody takového obrazu. Protože jsem tohle udělat nedokázal a&#160;účel mého konání to ani nevyžadoval, odstranil jsem z&#160;pokoje všechno náhodné a&#160;silně působící a&#160;maloval dřevořezby, tak jak se mi jevily zbývajícími účinky, aby na jedné straně byly pravdivé a&#160;abych jej na druhé straně, pokud vynechám veškerý účinek okolí, nenahradil něčím přímo nemožným a&#160;neoloupil pokoj o&#160;to, čím žije, protože by se tím vytrhl z&#160;jakéhokoliv prostředí a&#160;neměl už místo pro svou existenci, a&#160;tedy vůbec žádnou existenci. Jaká je skutečná místní barva dřevořezeb, to už vyplyne z&#160;celku a&#160;mělo by se poznat z&#160;něho. Vynaložil jsem na tu práci hodně úsilí a&#160;snažil jsem se ji konat tak bedlivě, jak mi to mé síly a&#160;znalosti umožňovaly. Zvýrazňoval a&#160;zesiloval jsem barvy a&#160;hledal správný odstín a&#160;potřebné zanícení tak dlouho, až se obraz, umístěný vedle objektů v&#160;dálce, nedal od nich odlišit. Kresba na obraze nemohla nebýt správná, protože se vytvořila naprosto přesně podle původního náčrtu, který jsem sestavil dohromady podle matematických instrukcí. Když byla celá věc podle mého názoru hotová, ukázal jsem ji otci, a&#160;ten ji až na drobné prohřešky, jež mi vytkl, posléze schválil. Prohřešky jsem odstranil k&#160;jeho spokojenosti. Nato se všechno uložilo do vhodných krabic a&#160;bylo připraveno k&#160;přepravě.</p>
			<p class="MLP_text ParaOverride-1">Nadešel už málem čas předjaří, než jsem byl s&#160;tímhle dílem hotov. To mělo svůj důvod také především v&#160;tom, že jsem mohl předtím využít pozdější jasné zimní dny spíše než ty předešlé zamračené.</p>
			<p class="MLP_text ParaOverride-1">Na jaře jsem se zase vydal na cestu.</p>
			<p class="MLP_text ParaOverride-1">Nejdříve jsem zašel za svým hostitelem, přinesl mu krabice, v&#160;nichž byla vyobrazení sloupkových obkladů, a&#160;předal jsem mu náčrt, jakož i&#160;barevný obrázek dřevořezeb. Povolal si Eustacha do své jizby, kde se všechno vybalilo. Ti dva se vyslovili o&#160;díle velice pochvalně, a&#160;pochvalněji než o&#160;kterémkoliv předešlém, jež jsem před ně kdy položil. Byl jsem tím nadmíru potěšen. Eustach řekl, že se dají velmi dobře odlišit místní barvy a&#160;ty, které povstaly cizími vlivy, a&#160;že se dá z&#160;těch druhých vytušit, jak vyhlíží okolí. Postavili si obraz do potřebného odstupu a&#160;prohlíželi si ho se zalíbením. Eustach mluvil zvláště uznale o&#160;tom, jak vhodný a&#160;užitečný je nebarevný nákres.</p>
			<p class="MLP_text ParaOverride-1">Poté co jsem se tak krátce zastavil v&#160;Růžovém domě, odjel jsem do kraje Jedlové, i&#160;tam jsem pobyl jen krátce a&#160;pronikl hlouběji do hor a&#160;hledal nějaké to ohnisko, odkud bych mohl vyrážet za novými pracemi. Když jsem takové nalezl, vydal jsem se do Hlásného údolí a&#160;v&#160;něm do hostince U&#160;Javoru, abych si i&#160;pro letošek najal Kašpara a&#160;další, kteří mi pomáhali v&#160;minulém roce. Když jsme tohle odbyli k&#160;oboustranné spokojenosti, jak mám za to, pobyl jsem ještě několik dnů U&#160;Javoru, dílem proto, aby se mí lidé mohli vybavit na odjezd, dílem proto, abych si znovu trochu vychutnal ten dům, údolí a&#160;okolí, které jsem si zamiloval. Při té příležitosti jsem několikrát zasel do Červené Slatiny, abych se podíval, co tu zrovna dělají z&#160;mramoru. Připadalo mi, že se celá dílna za ten rok hodně povznesla. Domluvil jsem se tu i&#160;o&#160;věcech, které by mi mohli zhotovit, pokud na ně najdu nezbytný mramor. Pátral jsem i&#160;po stopách doplňků k&#160;obkladům otcových sloupků, jež jsem kdysi koupil v&#160;téhle končině, ale veškeré dotazování i&#160;letos tak jako v&#160;dřívějších dobách bylo bezvýsledné.</p>
			<p class="MLP_text ParaOverride-1">V&#160;Hlásném údolí se přihodilo cosi, co mě hodně rozradostnilo. Můj učitel hry na citeru, který byl na hodnou dobu málem nezvěstný, se znovu objevil. Dal najevo velkou radost, že mě vidí, a&#160;řekl, že se vydá se mnou do Velikonočního Hřebene, který byl teď ohniskem mého konání, do vesničky na travnatých kopečcích bez stromů a&#160;keřů, docela blízko věčnému ledu, s&#160;chudými obyvateli a&#160;s&#160;možná ještě chudším, skromným farářem. Řekl mi, že vykoná za mzdu práce, které mu zadám, a&#160;ve volném čase že budeme hrát na citeru. Že dosud neměl jediného žáka, u&#160;něhož by mu cvičení na citeru skýtalo tolik potěšení. Rozhodl jsem se, že se odvážím toho pokusu, a&#160;dohodli jsme se na vzájemných podmínkách.</p>
			<p class="MLP_text ParaOverride-1">Když bylo všechno pohotově, z&#160;hostince U&#160;Javoru jsme vyrazili do Velikonočního Hřebene. Šel jsem se svými lidmi po odlehlých horských stezkách, protože ty vedly rychleji k&#160;cíli. Pouze jednou jsme měli možnost ubírat se po části proražené silnice a&#160;na ni jsem si najal dva lehké vozy. Ve Velikonočním Hřebeni jsem si nalezl malý pokojík. Pro mé lidi se upravila stodola a&#160;na mé věci se zvlášť postavil docela malý domeček z&#160;prken. Byli jsme poblíž těch nejvyšších velehor. Do mého mrňavého okénka nahlížely tři zasněžené vrcholky Pohlavárů, za nimi strměla vzhůru srázná, dost štíhlá, oslepivě bílá jehlice Velikonoční špice a&#160;vedle nich se prostírala jak drahokamy se třpytící pole Simů neboli Simského ledovce. Příkře hrotitou chrámovou věž ve vesničce ovíval břitký, téměř řezavý horský vzduch a&#160;snášel se nám na hlavy a&#160;na tváře. Daleko v&#160;hloubce spočívaly další hory a&#160;hustěji osídlené a&#160;lidnatější končiny.</p>
			<p class="MLP_text ParaOverride-1">Vskutku navýsost mě těšilo, jak hraje na citeru můj znovunalezený učitel. Za tu dobu, co jsem ho neviděl, téměř jsem už zapomněl, jak skvělá je jeho hra. Cokoliv jsem od té doby kdy slyšel, bledlo do nicotnosti tváří v&#160;tvář tomu, jak hrál on, nemohu než užít tu výrazu „svrchovaná nádhera“. Zřejmě je tím svým nástrojem rovněž uchvácen a&#160;stržen; když hraje, je jiným člověkem a&#160;sahá až do hloubi své a&#160;do hloubek jiných lidí, do těch dobrých. Tady v&#160;horské výši byla ta krásná hra skoro ještě krásnější, ještě jímavější a&#160;výlučnější.</p>
			<p class="MLP_text ParaOverride-1">Jako nás v&#160;minulém roce věznily lesy a&#160;zdi a&#160;jen málo míst nám skýtalo volný rozhled, tak jsme letos byli téměř stále na volných výšinách a&#160;jen výjimečně nás obklopovaly stěny anebo lesy. Nejčastějším společníkem našeho úsilí byl led.</p>
			<p class="MLP_text ParaOverride-1">Když kalendář zvěstoval, že růže už budou jistě téměř odkvetlé, rozhodl jsem se, že zajdu za svými přáteli. Všechno jsem ve Velikonočním Hřebeni zařídil na dobu, kdy budu pryč, a&#160;na chvíli, kdy se vrátím, a&#160;vydal jsem se na cestu.</p>
			<p class="MLP_text ParaOverride-1">Když jsem dorazil na Strázný dvůr, řekl mi zahradník a&#160;sloužící, že Matylda, Natálie, můj hostitel, Eustach, Roland a&#160;Gustav jsou pryč ve Hvězdném dvoře. Růže už odkvetly a&#160;už mě nečekali. Můj hosti­tel říkal, protože jsem mu na jaře oznámil, že letos budu pobývat těsně u&#160;Simského ledovce, že nejspíš v&#160;létě nebudu odtamtud vážit tu dalekou cestu a&#160;dá se předpokládat, že na podzim svou práci zkrátím a&#160;na nějakou dobu zavítám k&#160;přátelům. Kdybych však přece jenom přijel, měli tu lidé pokyn říci mi, abych byl tak laskav a&#160;dojel do Hvězdného dvora.</p>
			<p class="MLP_text ParaOverride-1">Druhý den ráno jsem si tedy na poště najal lehký kočár a&#160;vyrazil směrem do Hvězdného dvora.</p>
			<p class="MLP_text ParaOverride-1">Když jsem dorazil do okolí Hvězdného dvora, viděl jsem, že na plotech a&#160;v&#160;zahradách tu ještě kvete nejedna svěží růže, ačkoliv na Strázném dvoře nebylo zahlédnout jedinou ani na mřížích, ani v&#160;zahradě, vyjma mnoha uvadlých a&#160;svraštělých květů, které zapomněli sejmout. I&#160;na výšině, která vedla vzhůru k&#160;zámku, byla na růžových keřích, jež tu a&#160;tam vroubily trávník, protože ve Hvězdném dvoře se růže zvlášť nepěstovaly, nýbrž se vysazovaly obvykle jen jako pouhá hezká zahradní ozdoba, dosud poupata čekající, až se rozpuknou. To mělo svůj původ nejspíš v&#160;tom, že Hvězdný dvůr je blíž horám a&#160;výše než Růžový dům mého hostitele.</p>
			<p class="MLP_text ParaOverride-1">Na nádvoří domu lidé ode mne převzali zavazadla a&#160;koně a&#160;poslali mě velkým schodištěm nahoru. Ježto jsem byl ohlášen, dovedli mě k&#160;Matyldinu pokoji; zastihl jsem ji v&#160;něm samotnou. Matylda mi vyšla vstříc téměř až ke dveřím a&#160;uvítala mě se stejně upřímnou srdečností a&#160;přátelskostí, jaká je jí odevždy vlastní. Dovedla mě ke stolu, který stál u&#160;okna ozdobeného květinami, tam kde ráda sedávala, a&#160;ukázala mi naproti na židli u&#160;stolu. Když jsme si sedli, řekla: „Velice mě těší, že jste ještě přijel, mysleli jsme, že letos tu dalekou cestu vážit nebudete.“</p>
			<p class="MLP_text ParaOverride-1">„Tam kde mě přátelsky přijímají,“ odpověděl jsem jí, „a kde se mnou zacházejí tak laskavě, tam se na cestu vydávám rád, vydávám se tam rok co rok, i&#160;když je to daleko a&#160;musím přerušit, čím se zabývám.“</p>
			<p class="MLP_text ParaOverride-1">„A&#160;teď tady v&#160;domě nacházíte jen mě a&#160;Natálii,“ opáčila, „muži, když viděli, že odkvetly růže, a&#160;vy jste ještě nepřijel, prohlásili, že už tohle léto vůbec nepřijedete, a&#160;vyrazili na malou výpravu, je s&#160;nimi i&#160;Gustav, protože má velmi rád cestování. Zavítají do jednoho malého kostelíka v&#160;odlehlém horském údolí, Roland přivezl jeho kresbu. Kostelík na kresbě všem připadal velice krásný a&#160;teď k&#160;němu jedou a&#160;Roland je vede. Kam pojedou pak, až si kostelík prohlédnou, to nevím; ale vím, že tu několik dnů nebudou a&#160;vrátí se do Hvězdného dvora. Musíte na ně počkat tady, budou mít radost, že vás vidí, a&#160;já se budu snažit, abych zařídila všechno, co je potřeba, a&#160;vy jste tady pak měl co největší pohodlí.“</p>
			<p class="MLP_text ParaOverride-1">„Na nějaké pohodlí,“ opáčil jsem, „nejsem ani zvyklý, ani si ho nijak nepovažuji. Jen bych vám do té vaší teď osamělé domácnosti nechtěl vnášet cokoliv rušivého. Toho nejvýsostnějšího, co jsem mohl očekávat, toho se mi dostalo, přátelského přijetí.“</p>
			<p class="MLP_text ParaOverride-1">„I když přátelské přijetí je zajisté věc výsostná a&#160;i když neprahnete po nějakém pohodlí,“ odpověděla mi, „přátelsky se tvářit, když se vítá nějaký host, to není to jediné, jakkoliv si něčeho takového člověk musí vážit, ale musí se to projevit i&#160;skutkem, musí nám být dovoleno povinnost, která je nám milá, také plnit a&#160;hostu poskytnout tolik útulnosti, kolik okolnosti dovolují, ať už ji využije, nebo&#160;ne.“</p>
			<p class="MLP_text ParaOverride-1">„Nebudu se přít o&#160;to, co pokládáte za povinnost,“ odpověděl jsem jí, „nebudu to zpochybňovat, jen si musím přát, aby se to spojovalo s&#160;co nejmenšími obětmi z&#160;vaší strany.“</p>
			<p class="MLP_text ParaOverride-1">„Takové oběti nebudou velké,“ řekla Matylda, „jde jen o&#160;to, aby si lidé hleděli jisté bedlivosti a&#160;ochoty, a&#160;tohle mi už musíte dovolit.“ </p>
			<p class="MLP_text ParaOverride-1">Dořekla to, zatáhla za šňůru od zvonku a&#160;pokynula sloužícímu, který vešel dovnitř, aby jí zavolal správce.</p>
			<p class="MLP_text ParaOverride-1">Když ten přišel, řekla mu navýsost prostě a&#160;stručně, aby se postaral co nejlépe o&#160;mé delší pobývání v&#160;domě. Když se už chystal odejít, ještě mu přikázala, aby nejdřív ze všeho řekl slečně, kdo to přijel, ona že jí to oznámí později rovněž, a&#160;k&#160;večeři že se všichni sejdeme v&#160;jídelně.</p>
			<p class="MLP_text ParaOverride-1">Správce odešel a&#160;Matylda řekla, že teď už máme za sebou to hlavní, že už jen vyslechnout, co se nám posléze řekne o&#160;prostředcích a&#160;způsobu, jak se to všechno udělá.</p>
			<p class="MLP_text ParaOverride-1">Debatovali jsme teď už o&#160;něčem jiném. Matylda se mě zeptala, jak se mi daří, a&#160;obecně se dotazovala na to, čím vším se zabývám v&#160;tomhle létě.</p>
			<p class="MLP_text ParaOverride-1">Odpověděl jsem jí, že se mi fyzicky daří pořád stejně dobře. Od dětství mě vedli k&#160;prostému životu, a&#160;ten, protože se pojil s&#160;častým pobýváním venku, dal mi trvalé a&#160;nezkalené zdraví. Jak se mi daří na duchu, to záleží na tom, čím se obírám. Snažím se své konání řídit svým rozumem, a&#160;je-li má činnost uspořádaná a&#160;podle mého názoru má naději na úspěch, skýtá mi poklid a&#160;vnitřní pevnost. V&#160;posledních letech je, pokud jde o&#160;mé hlavní zaměření, téměř neustále stejná, jen místo, kde se odbývá, se změnilo. Vedlejší zaměření je arci teď jiné a&#160;takhle se bude měnit, dokud se bude žít.</p>
			<p class="MLP_text ParaOverride-1">Nato jsem se já vyptal, jak dobrému zdraví se těší všichni naši přátelé.</p>
			<p class="MLP_text ParaOverride-1">Matylda mi odpověděla, že tady může být člověk nanejvýš spokojen. Můj hostitel že dál žije svůj prostý život, že se snaží, aby ten jeho kousíček země co nejlépe plnil povinnost zachovávat to, co existuje, povinnost s&#160;níž se pojí každé vlastnictví půdy, můj hostitel že svým sousedům a&#160;dalším lidem skýtá leccos dobrého, dělá to neokázale a&#160;hlavně se snaží, aby se tak dělo ve vší tichosti, zdobí si život uměním, vědou a&#160;jinými věcmi, které spadají dílem do téhle sféry, dílem téměř do oblasti zálib, a&#160;snaží se posléze svou existenci naplňovat poklidnou úctou k&#160;nejvyšší moci, jež dává řád všemu, co je. To co vposledku rovněž patří ke štěstí, laskavost lidí, sálá mu vstříc samo od sebe. Eustach a&#160;Roland, dosti samostatný, připojili se zčásti k&#160;téhle tkáni rozmanitých činností, zčásti jsou poslušni vlastních podnětů a&#160;situací. Gustav že teprve stoupá po příčlích svého mládí a&#160;Matylda si myslí, že si tu vede správně. Je-li tomu tak, potom by se poslední příčel měla přikládat na každou úroveň jeho života, na níž kdy bude muset putovat. A&#160;pokud jde posléze o&#160;ni a&#160;o&#160;Natálii, život žen je vždycky životem závislým a&#160;doplňujícím a&#160;v&#160;něm si připadá spokojená a&#160;bezpečná. Obě že pozbyly opory v&#160;příbuzných a&#160;v&#160;blízkých rodinných příslušnících, jež jim měla skýtat přirozenou jistotu, žily na svých majetcích v&#160;nejistotě, musely leccos vydobývat jenom ze sebe tak jako kdekterý muž a&#160;požívají ženských práv pouze v&#160;odlesku života svých přátel, s&#160;nimiž je spoutala léta, tak jak běžela Tak se věci mají, v&#160;souladu s&#160;tím, jakou obě ženy mají povahu, budou se tak mít i&#160;nadále a&#160;v&#160;budoucnu se budou vyvíjet tak nebo onak.</p>
			<p class="MLP_text ParaOverride-1">Tímhle Matyldiným výkladem jsem celý zvážněl. To napětí opadlo, když jsme přešli na vyprávění o&#160;tom, co se přihodilo v&#160;tomhle létě. Matylda mě informovala o&#160;tom, jak kvetly růže, o&#160;tom, kdo se na ně přijel podívat, o&#160;tom, jak Matylda žila ve Hvězdném dvoře, a&#160;jak se daří všemu, co spěje do každoroční sklizně. Já jsem jí vylíčil tak trochu místo, kde toho času pobývám, zvěstoval jí, o&#160;co se snažím, a&#160;vyprávěl jsem jí, jakými způsoby a&#160;prostředky se toho snažíme dosáhnout.</p>
			<p class="MLP_text ParaOverride-1">Tahle debata trvala delší dobu; poté jsem se odporoučel a&#160;vydal se do svého pokoje.</p>
			<p class="MLP_text ParaOverride-1">Poskytli mi a&#160;zařídili týž pokoj, jaký jsem míval pokaždé, když jsem byl ve Hvězdném dvoře. Z&#160;Matyldina předpokoje mě do něho zavedl jeden sloužící. Pokoj vypadal téměř stejně jako dříve, kdykoliv jsem bydlel v&#160;tomhle domě. Nezapomnělo se ani na knihy, které sem správce vždycky přinesl, abych se měl čím obírat. Když jsem byl v&#160;pokoji nějakou chvíli sám, vešel dovnitř zmíněný správce a&#160;zeptal se, jestli je v&#160;bytě všechno v&#160;náležitém pořádku anebo jestli mám nějaké přání. Když jsem ho ujistil, že všechno je znamenité víc, než vůbec potřebuji, a&#160;když jsem mu poděkoval za jeho úsilí a&#160;péči, správce zase odešel.</p>
			<p class="MLP_text ParaOverride-1">Nějaký čas jsem se oddával odpočinku, poté jsem se prošel po prostorách domu, podíval se jedním, podíval se druhým oknem na známé věci, na blízká pole a&#160;na vzdálené hory a&#160;převlékl se do jiných šatů na večeři.</p>
			<p class="MLP_text ParaOverride-1">Ježto jsem přijel na zámek pozdě odpoledne, k&#160;večeři mě zavolali téměř hned.</p>
			<p class="MLP_text ParaOverride-1">Vydal jsem se do jídelny a&#160;našel tam už Matyldu a&#160;Natálii. Ma­tylda měla na sobě jiné šaty, než když jsem se s&#160;ní setkal v&#160;její komnatě po svém příjezdu. O&#160;Natálii jsem nic takového nevěděl; ale ježto měla podobné šaty jako Matylda, tušil jsem to a&#160;nemohl nebýt přesvědčen, že jí můj příjezd ohlásili. Přivítali jsme se velice prostě a&#160;usedli ke stolu.</p>
			<p class="MLP_text ParaOverride-1">Bylo pro mne hodně zvláštní a&#160;podivné, že sedím za stolem u&#160;večeře s&#160;Matyldou a&#160;s&#160;Natálií sám v&#160;jejich domě.</p>
			<p class="MLP_text ParaOverride-1">Rozhovor se točil kolem obvyklých věcí.</p>
			<p class="MLP_text ParaOverride-1">Po jídle jsem brzy odešel, abych ženy nerušil, a&#160;uchýlil jsem se do svého příbytku.</p>
			<p class="MLP_text ParaOverride-1">Tam jsem se chvíli obíral svými písemnostmi a&#160;knihami, které jsem vylovil ze zavazadla, pak jsem se zahloubal do přemítání a&#160;uvažování a&#160;posléze jsem ulehl ke spánku.</p>
			<p class="MLP_text ParaOverride-1">Další den jsem využil k&#160;ranní procházce o&#160;samotě, pak jsme se spolu nasnídali, poté jsme šli do zahrady, pak jsem se zabýval obrazy v&#160;pokojích. Odpoledne jsme využili k&#160;vycházce do částí šafářského dvora a&#160;na pole a&#160;večer byl jako ten předcházející.</p>
			<p class="MLP_text ParaOverride-1">S&#160;Natálií, když teď na zámku pobývala s&#160;matkou sama, byl jsem si téměř cizejší, než jsem vůči ní byl kdy uprostřed mnoha lidí.</p>
			<p class="MLP_text ParaOverride-1">Toho dne jsme spolu mluvili jen málo, jen o&#160;těch nejobyčejnějších věcech.</p>
			<p class="MLP_text ParaOverride-1">Druhý den proběhl jako první. Znovu jsem si prohlížel obrazy, byl jsem v&#160;komnatách se starobylým nábytkem a&#160;zašel jsem do chodeb, do síní a&#160;za vyobrazeními v&#160;horním poschodí.</p>
			<p class="MLP_text ParaOverride-1">Třetího dne odpoledne, co jsem pobýval ve Hvězdném dvoře, když jsem chvíli nahlížel do řádků starého Homéra, chtěl jsem vyjít z&#160;příbytku, kde jsem v&#160;tu dobu pobýval, a&#160;vydat se do zahrady. Odložil jsem Homérova slova na stůl, odešel do předsíně, zavřel za sebou dveře příbytku a&#160;malým schodištěm v&#160;zadní části domu jsem sešel do zahrady. Byl velmi krásný den, na obloze nebyl jediný mráček, slunce teple ozařovalo květy, bylo ticho, nikdo nepracoval, ani ptáci nezpívali. Slyšel jsem pouze prosté škrábání a&#160;tiché ťukání dělníků, kteří z&#160;lešení poblíž dveří, kudy jsem šel ven, zaujatě otloukali z&#160;budovy omítku. Kolem keřů a&#160;opožděných květů jsem šel vstříc stínu, který se mi naskýtal na jedné písčité pěšině vroubené dosti vysokými živými ploty. Písčitá pěšina mě dovedla k&#160;lípám, od těch jsem pod klenbou z&#160;listí prošel k&#160;břečťanové stěně. Dal jsem se podél stěny a&#160;vešel do jeskyně s&#160;kašnou. Přišel jsem od levé strany zdi, když se jde odtamtud, má člověk na nymfu u&#160;zřídla krásnější pohled, zato však nevidí lavičku, protože ta v&#160;jeskyni stojí naproti nymfě. Když jsem vešel dovnitř, uviděl jsem, že na lavičce sedí Natálie. Byla notně poděšená a&#160;vstala. I&#160;já jsem byl vyděšený; přesto jsem se jí zadíval do tváře. Na ní se střídal ruměnec a&#160;bledost a&#160;oči Natálie upírala na mne.</p>
			<p class="MLP_text ParaOverride-1">Řekl jsem: „Slečno, budete mi věřit, řeknu-li vám, že jsem k&#160;jesky­ni přišel od loubí na levé straně téhle zdi a&#160;že jsem vás nemohl vidět, jinak bych dovnitř nešel a&#160;nerušil vás?“</p>
			<p class="MLP_text ParaOverride-1">Neodpověděla mi nic a&#160;pořád ještě se na mne dívala.</p>
			<p class="MLP_text ParaOverride-1">Řekl jsem znovu: „Když jsem vás znepokojil, i&#160;když proti své vůli, pak mi to snad laskavě odpustíte, a&#160;já se vzápětí vzdálím.“</p>
			<p class="MLP_text ParaOverride-1">„Ach ne, ne,“ řekla.</p>
			<p class="MLP_text ParaOverride-1">Ježto jsem zrozpačitěl a&#160;neporozuměl, co tím myslí, zeptal jsem se: „Vy se na mě hněváte, Natálie?“</p>
			<p class="MLP_text ParaOverride-1">„Ne, nehněvám se na vás,“ odpověděla mi a&#160;oči, které právě sklopila, znovu upřela na mne.</p>
			<p class="MLP_text ParaOverride-1">„Vy jste přišla na tohle místo, abyste byla sama,“ řekl jsem, „musím tedy od vás odejít.“</p>
			<p class="MLP_text ParaOverride-1">„Pokud se mi nevyhýbáte úmyslně, pak ode mě nemusíte z&#160;nějakého nezbytí odcházet,“ odpověděla mi.</p>
			<p class="MLP_text ParaOverride-1">„Jestli není povinné od vás odcházet,“ opáčil jsem, „pak byste si měla znovu sednout tam, odkud jsem vás vyplašil. Udělejte to, Natálie, usedněte zase na místo, kde jste předtím seděla.“</p>
			<p class="MLP_text ParaOverride-1">Uvelebila se na lavici docela vpředu naproti východu a&#160;opřela se o&#160;mramorový lenoch.</p>
			<p class="MLP_text ParaOverride-1">Takto jsem pak stál mezi ní a&#160;sochou. Protože mi to připadalo nevhodné, ustoupil jsem poněkud dozadu. Ovšem teď jsem zase zpříma stál před prázdnou částí lavice v&#160;té nepříliš vysoké síni, a&#160;ježto mi i&#160;tohle připadalo spíše nevhodné než přiměřené, usedl jsem na druhou část lavice a&#160;řekl jsem: „Máte tohle místo raději než jiná?“</p>
			<p class="MLP_text ParaOverride-1">„Mám je ráda,“ odpověděla mi, „protože je uzavřené a&#160;protože socha je krásná. Copak vy je rád nemáte?“</p>
			<p class="MLP_text ParaOverride-1">„Já jsem se naučil mít rád tu sochu o&#160;to víc, oč déle jsem ji znal,“ odpověděl jsem.</p>
			<p class="MLP_text ParaOverride-1">„Chodíval jste sem dříve často?“ zeptala se.</p>
			<p class="MLP_text ParaOverride-1">„Když jsem díky laskavosti vaší matky kreslil nejeden nábytek a&#160;zařízení ve Hvězdném dvoře a&#160;bydlel jsem tam téměř sám, chodíval jsem do téhle síně často,“ opáčil jsem. „A&#160;i později, kdykoliv jsem sem přijel díky přátelskému pozvání, neopomněl jsem zajít na tohle místo.“</p>
			<p class="MLP_text ParaOverride-1">„Já vás tu viděla,“ řekla Natálie.</p>
			<p class="MLP_text ParaOverride-1">„Celé je to zbudováno tak, aby hovělo mysli a&#160;rozumu,“ odpověděl jsem, „břečťanová stěna všechno pokojně završuje, ty dva duby se tyčí jak strážci, a&#160;běl kamene se přirozeně vyděluje z&#160;tmavého listí a&#160;z&#160;tmavé zahrady.“</p>
			<p class="MLP_text ParaOverride-1">„Všechno tu vznikalo postupně, jak matka vypráví,“ opáčila Natálie, „břečťan se vzdělával, stěna zvětšovala, rozšiřovala a&#160;dovedla až k&#160;dubům. I&#160;v&#160;síni to bývalo jiné. Lavice tu nebyla. Ale protože se lidé na ten mramor tak často dívali a&#160;protože u&#160;něho stáli anebo i&#160;v&#160;síni vedle něho, ježto se matka na sochu rovněž ráda dívala a&#160;dlouho se na ni dívala, dala ze stejné suroviny, z&#160;níž je zhotovena nymfa, udělat i&#160;lavici a&#160;dala k&#160;ní zhotovit i&#160;tu navýsost uměleckou, v&#160;předkřesťanském slohu vyvedenou opěrku, aby lavice na jedné straně ladila s&#160;tím dílem a&#160;tak se na druhé straně mohl každý pohledem na dílo zklidnit a&#160;osvěžit. Časem přišla sem i&#160;ta alabastrová mísa.“</p>
			<p class="MLP_text ParaOverride-1">„Lidi taková díla přitahují,“ odpověděl jsem jí, „a chuť dívat se kolem přijde.“</p>
			<p class="MLP_text ParaOverride-1">„Já tu sochu vídala od dětství a&#160;zvykla jsem si na ni,“ řekla Natálie, „nepřipadá vám už jen ten samotný kámen velice krásný?“</p>
			<p class="MLP_text ParaOverride-1">„Připadá mi zcela mimořádně krásný,“ opáčil jsem.</p>
			<p class="MLP_text ParaOverride-1">„Vždycky když se na něj dlouho dívám,“ řekla, „zdá se mi, jako kdyby v&#160;něm byla velikánská hloubka, jako kdyby snad člověk do něho mohl i&#160;vniknout a&#160;jako kdyby byl průsvitný, což není. Staví člověku před oči ryzí plochu a&#160;ta je tak jemná, že téměř neklade odpor, a&#160;jsou v&#160;ní jako jakési opěrné body vidět pouze nespočetné jemné jiskřivé střípky.“</p>
			<p class="MLP_text ParaOverride-1">„Ten kámen je i&#160;průsvitný,“ odpověděl jsem, „jenom ho musíme mít tenkou vrstvu, skrz niž se díváme. To svět září téměř jako zlatý, díváme-li se na něj tímhle kamenem. Pokud je přes sebe vrstev několik, jsou z&#160;pohledu zvnějšku bílé, stejně jako sníh, který sestává ze samých průhledných drobných ledových jehliček, je posléze bílý, spočívají-li na sobě takových jehliček miliony.“</p>
			<p class="MLP_text ParaOverride-1">„Tak jsem to nevnímala nesprávně,“ řekla Natálie.</p>
			<p class="MLP_text ParaOverride-1">„Ne,“ opáčil jsem, „tušila jste správně.“</p>
			<p class="MLP_text ParaOverride-1">„Pokud se drahokamy nehodnotí podle toho, kolik stojí,“ řekla Natálie, „nýbrž podle toho, jak jsou ušlechtilé, pak mramor dojista patří mezi drahokamy.“</p>
			<p class="MLP_text ParaOverride-1">„On mezi ně patří, on mezi ně zajisté patří,“ opáčil jsem. „I&#160;když jako pouhá surovina necení se tak vysoko jako vyhledávané kameny, protože ty se vyskytují pouze v&#160;malém, přesto je čímsi tak vybraným a&#160;tak skvělým, že se žádá nejenom v&#160;barvě bílé, ale i&#160;v&#160;každé další, takže se z&#160;něho vyrábějí nejrozmanitější věci a&#160;z&#160;čistého bílého mramoru se zhotovuje to nejvyšší, co je lidské výtvarné umění schopno vytvořit.“</p>
			<p class="MLP_text ParaOverride-1">„Tohle mě vždy velice uchvacovalo, když jsem tu seděla a&#160;dívala se,“ řekla, „že v&#160;tom tvrdém kameni je vyjádřena měkkost a&#160;oblost tvaru a&#160;že se k&#160;zobrazování toho nejkrásnějšího na světě užívá suroviny, která nemá vad. Tohle dokonce vždy vnímám na té postavě na schodišti u&#160;našeho přítele, tamta postava je ještě krásnější a&#160;úctyhodnější než tahle socha tady, i&#160;když se surovina, z&#160;níž je vytvořena, za ta dlouhá léta, co socha existuje, dost znečistila.“</p>
			<p class="MLP_text ParaOverride-1">„Jistě není bez významu,“ řekl jsem na to, „že lidé v&#160;těch nejušlechtilejších a&#160;i tu a&#160;tam nejstarších národech sahali po téže surovině, pokud chtěli vytvořit něco výsostně božského anebo lidského, kdežto výzdobu co do lemování, říms, sloupů, zvířecích postav a&#160;i méně významných zobrazení lidí a&#160;bohů zhotovovali z&#160;barevného mramoru, z&#160;pískovce, ze dřeva, z&#160;hlíny, ze zlata anebo ze stříbra. Byla by tu surovina dostupnější, lépe zpracovatelná: dřevo, prsť, měkký kámen, leckterý kov; oni však vydobývali ze země mramor a&#160;tvořili z&#160;něho. Ale i&#160;ostatní drahokamy, z&#160;nichž se dělají rozmanité věci, ryté kameny, rozličné sochy, květiny a&#160;okrasy, jakož i&#160;posléze ty, kterým se zejména říká drahokamy a&#160;používají se k&#160;šňoření lidských postav a&#160;lecčehos vznešeného, mají v&#160;surovině, z&#160;níž jsou, cosi, co přitahuje a&#160;co k&#160;sobě přivádí lidského ducha, drahocennými nejsou pouze svou vzácností anebo třpytem.“</p>
			<p class="MLP_text ParaOverride-1">„Snažil jste se poznávat i&#160;drahokamy?“ zeptala se Natálie.</p>
			<p class="MLP_text ParaOverride-1">„Jeden přítel mi z&#160;nich leckteré ukázal a&#160;objasnil,“ odpověděl jsem jí.</p>
			<p class="MLP_text ParaOverride-1">„Jsou pro člověka arci čímsi pozoruhodným,“ řekla.</p>
			<p class="MLP_text ParaOverride-1">„Je v&#160;nich něco hlubokého a&#160;uchvacujícího,“ odpověděl jsem jí, „jako by to k&#160;nám z&#160;jejich podstaty promlouval duch, jako například v&#160;poklidu takového smaragdu, jehož třpytným tečkám není rovna žádná přírodní zeleň, ledaže by šlo o&#160;zelenou barvu ptačích perutí jako u&#160;takového kolibříka anebo na krovkách brouků&#160;– jako v&#160;plnosti takového rubínu, který jako sametová růže tím svým svítivým pohledem vzhlíží k&#160;nám málem jako nejvznešenější mezi barevnými kameny&#160;– jako v&#160;záhadném opálu, který je nevysvětlitelný&#160;– a&#160;jako v&#160;mocném diamantu, který pro svou velkou schopnost lomu světla střídá blyštění a&#160;barvy rychlostí rovnou blesku, že toho nejsou téměř schopné ani sněhové vločky, ani mlha vodopádu. Všechno, co se napodobuje podle drahých kamenů, je jen tělo bez onoho ducha, je to bezobsažný, nevlídný, drsný lesk namísto bohaté hloubky a&#160;jemnosti.“</p>
			<p class="MLP_text ParaOverride-1">„Nemluvil jste o&#160;perle.“</p>
			<p class="MLP_text ParaOverride-1">„Perla není drahokam, avšak co do používání se k&#160;němu často přiřazuje. Podle svého vnějšího vzhledu je nejspíš navýsost skromná; avšak nic lidskou krásu podobným něžně zastřeným hedvábným leskem nezdobí krásněji než perla. Dokonce na mužském šatě, kde to anebo ono drží, jako uzel kravaty anebo záhyb plastrónu, připadá mi svrchovaně důstojná a&#160;významná.“</p>
			<p class="MLP_text ParaOverride-1">„A&#160;vy máte rád drahokamy jako šperky?“ zeptala se Natálie. </p>
			<p class="MLP_text ParaOverride-1">„Jestliže se vybírají nejkrásnější kameny svého druhu,“ odpověděl jsem, „jestliže jsou v&#160;obrubě, jaká je v&#160;souladu se správnými zákony umění, a&#160;jestliže tato obruba na místě, kde je, plní svůj účel, to jest, jeví se nezbytnou, pak asi není ozdoby, která by byla pro lidské tělo přiměřenější než ozdoba drahými kameny.“</p>
			<p class="MLP_text ParaOverride-1">Když to řekla, mlčeli jsme, a&#160;já si teprve teď mohl Natálii trochu prohlédnout. Měla na sobě matné světle šedé šaty, jaké vůbec ráda nosila. Šaty, tak jak to u&#160;ní bylo vždycky, sahaly jí až ke krku a&#160;k&#160;zápěstí na ruce. Šperky neměla na sobě žádné, ani ten nejmenší, ačkoliv k&#160;její postavě se drahokamy navýsost hodily. Náušnice, které tehdy nosily všechny ženy a&#160;dívky, Matylda nenosila, co jsem ji znal, a&#160;ani Natálie je neměla. V&#160;tom svém mlčení, jako kdybychom se dohodli, hleděli jsme na zurčící vodu.</p>
			<p class="MLP_text ParaOverride-1">Posléze Natálie řekla: „Mluvili jsme o&#160;tom, jak je tohle místo příjemné, a&#160;od ušlechtilého mramoru jsme přešli na drahokamy; ale stálo by za to, zmínit se ještě o&#160;jedné věci, kterou se tohle místo zcela zvláště vyznačuje.“</p>
			<p class="MLP_text ParaOverride-1">„O&#160;které věci?“</p>
			<p class="MLP_text ParaOverride-1">„O&#160;vodě. Nejen že tahle voda ze všech, které znám, nejvíce hasí žízeň; její šplouchání a&#160;zurčení zrovna tady a&#160;těmihle zařízeními má v&#160;sobě cosi konejšivého a&#160;pozoruhodného.“</p>
			<p class="MLP_text ParaOverride-1">„Já tohle cítím jako vy,“ odpověděl jsem jí, „a velmi často jsem se tady díval na sličný třpyt a&#160;temný stín té živoucí, prchavé hmoty, jež stejně jako vzduch je možná daleko obdivuhodnější, než jsou lidé zřejmě s&#160;to rozpoznat.“</p>
			<p class="MLP_text ParaOverride-1">„Já také považuji vodu a&#160;vzduch za cosi obdivuhodného,“ opáčila, „lidé si jednoho i&#160;druhého všímají tak málo jenom proto, že je obojí všude obklopuje. Voda mi připadá jako pohyblivý život země, tak jako vzduch je její nesmírný dech.“</p>
			<p class="MLP_text ParaOverride-1">„To říkáte naprosto správně,“ řekl jsem, „a byli i&#160;takoví, kdo si vody velice považovali; vždyť jak velmi si Řekové cenili svého moře a&#160;jaká obrovitá díla zbudovali Římané, aby si k&#160;sobě přiváděli osvěžení dobré vody! Arci brali v&#160;úvahu jen tělo a&#160;neměli před očima krásu vody, tak jako Řekové, kteří viděli jen krásu svého moře; nýbrž chtěli se jí co nejlépe zásobit co klenotem zdraví. A&#160;je snad kromě vzduchu ještě něco, co proniká do naší bytosti ušlechtileji než voda? Nemá snad s&#160;námi splývat pouze to nejryzejší a&#160;nejvzácnější? Nemělo by snad tohle existovat právě ve městech, kde se zdraví jen kazí, kde však jen kopou různé prohlubně a&#160;pijí vodu, která z&#160;nich vychází? Byl jsem v&#160;horách, v&#160;údolích, v&#160;rovinách, ve velkém městě, a&#160;za vedra, za žízně, za pohybu jsem poznal, co to je drahocenný křišťál vody, a&#160;jeho rozdíly. Jak občerstvuje pramen v&#160;horách, a&#160;dokonce v&#160;mírných vršcích, zejména když nad jiné čirý prýští z&#160;ryzí žuly, a, Natálie, jak krásné je kromě toho samo zřídlo!“</p>
			<p class="MLP_text ParaOverride-1">Ať už Natálie pociťovala již dříve žízeň a&#160;ta jí rozmluvu svedla k&#160;vodě, anebo v&#160;ní naopak lehkou žízeň vyvolala rozmluva: vstala, uchopila alabastrovou misku, naplnila ji pod jemným tryskajícím proudem, přiložila si ji ke sličným rtům, trochu vody vypila, zbylou nechala odtéci do nádržky, prázdnou misku postavila na místo a&#160;znovu usedla ke mně na lavici.</p>
			<p class="MLP_text ParaOverride-1">Byl jsem v&#160;srdci poněkud skleslý a&#160;řekl jsem: „Jestli jsme oba vypozorovali, jak krásné je tohle místo, a&#160;jestli jsme o&#160;něm a&#160;o&#160;dalších věcech, k&#160;nimž nás dovedlo, mluvili tak rádi, je v&#160;něm přece jenom cosi, co ve mně vzbuzuje bolest.“</p>
			<p class="MLP_text ParaOverride-1">„Co ve vás může na tomhle místě vzbuzovat bolest?“ zeptala se Natálie.</p>
			<p class="MLP_text ParaOverride-1">„Natálie,“ odpověděl jsem jí, „v&#160;tomhle roce jste se mi u&#160;téhle síně záměrně vyhnula. Seděla jste na téže lavici, kde sedíte teď, já jsem stál na zahradě, vy jste vyšla z&#160;jeskyně a&#160;chvatně jste přede mnou zašla do křovisek.“</p>
			<p class="MLP_text ParaOverride-1">Natálie obrátila pohled ke mně, podívala se na mne tmavýma očima a&#160;řekla: „Na to si vzpomínáte a&#160;to vám působí bolest?“</p>
			<p class="MLP_text ParaOverride-1">„Působí mi to bolest, když se na to teď rozpomínám, a&#160;působilo mi ji to tehdy,“ odpověděl jsem.</p>
			<p class="MLP_text ParaOverride-1">„Ale vy jste se mi také vyhnul,“ řekla.</p>
			<p class="MLP_text ParaOverride-1">„Já jsem se držel stranou, abych nebudil zdání, že se vám vtírám,“ opáčil jsem.</p>
			<p class="MLP_text ParaOverride-1">„Měla jsem snad pro vás nějaký význam?“ zeptala se.</p>
			<p class="MLP_text ParaOverride-1">„Natálie,“ odpověděl jsem jí, „mám sestru, tu nanejvýš miluji, poznal jsem u&#160;nás ve městě a&#160;na venkově hodně dívek; ale žádné, ani své sestry, nevážím si tolik jako vás, žádnou nemám tak neustále v&#160;paměti a&#160;žádná nenaplňuje celou mou bytost tak jako vy.“</p>
			<p class="MLP_text ParaOverride-1">Když jsem to řekl, vyhrkly jí z&#160;očí slzy a&#160;stékaly jí po lících.</p>
			<p class="MLP_text ParaOverride-1">Užasl jsem, podíval se na ni a&#160;řekl jsem: „Jestliže ty sličné krůpěje mluví, Natálie, říkají, že si mě také alespoň trochu považujete?“</p>
			<p class="MLP_text ParaOverride-1">„Jako svůj život,“ odpověděla.</p>
			<p class="MLP_text ParaOverride-1">Užasl jsem ještě víc a&#160;zahovořil: „Jak je tohle možné, to bych si nikdy nepomyslel.“</p>
			<p class="MLP_text ParaOverride-1">„Ani já bych si to o&#160;vás nepomyslela,“ opáčila Natálie.</p>
			<p class="MLP_text ParaOverride-1">„Toho není tak zatěžko se dobrat,“ řekl jsem. „Vy jste tak hodná, tak ryzí, tak prostá. Taková jste se mi pořád zdála, byla jste mi srozumitelná jako modř oblohy a&#160;vaše duše mi připadala tak hluboká, jak je hluboká modř oblohy. Znal jsem vás několik let, byla jste mi vždy důležitější než ta nádherná bytost vaší matky a&#160;vašeho úctyhodného přítele, byla jste dnes taková, jaká jste byla včera, a&#160;zítra jako dnes, a&#160;tak jsem vás přijal do své duše k&#160;těm, které miluji tam, k&#160;otci, k&#160;matce, k&#160;sestře&#160;– ne, Natálie, ještě hlouběji, hlouběji&#160;–“ </p>
			<p class="MLP_text ParaOverride-1">Když jsem to řekl, podívala se na mne velice přátelsky, slzy jí tekly ještě hojněji, a&#160;napřáhla ke mně ruku.</p>
			<p class="MLP_text ParaOverride-1">Vzal jsem ji za ruku, nedokázal jsem nic říci a&#160;jen jsem se na ni díval. Po několika okamžicích jsem jí ruku pustil a&#160;řekl jsem: „Natálie, nedokážu to pochopit, jak je to možné, že jste ke mně tak laskavá, ke mně, který není zhola ničím a&#160;nic neznamená?“</p>
			<p class="MLP_text ParaOverride-1">„Vy nevíte, kdo jste,“ odpověděla „Přišlo to, jak to přijít muselo. Strávili jsme hodně času ve městě, často jsme v&#160;něm pobývali celou zimu, cestovali jsme, viděli jsme rozličné země a&#160;města, byli jsme v&#160;Londýně, v&#160;Paříži a&#160;v&#160;Římě. Poznala jsem hodně mladých mužů. Mezi nimi byli leckteří důležití a&#160;významní. Viděla jsem, že nejeden se o&#160;mě zajímá; ale to mě zakřiklo, a&#160;kdykoliv mi to některý dal najevo výmluvnými pohledy anebo jinými náznaky, zvedl se ve mně strach, a&#160;já se pak musela držet jen stranou. Vrátili jsme se zase domů. Pak jste jednoho léta přišel na Strázný dvůr. Viděla jsem vás. Další léto jste přišel zase. Neměl jste žádné nároky, viděla jsem, nakolik máte rád pozemské věci, jak je zkoumáte a&#160;hýčkáte ve své vědě&#160;– viděla jsem, nakolik ctíte mou matku, jak si vážíte našeho přítele, jak téměř milujete toho chlapce Gustava, že o&#160;svém otci, matce a&#160;sestře mluvíte jen s&#160;úctou, a&#160;to jsem&#160;–&#160;–&#160;jsem&#160;–“</p>
			<p class="MLP_text ParaOverride-1">„To jste co, Natálie?“</p>
			<p class="MLP_text ParaOverride-1">„To jsem si vás zamilovala, protože jste takový prostý, takový hodný, a&#160;přesto tak vážný.“</p>
			<p class="MLP_text ParaOverride-1">„A&#160;já jsem si vás zamiloval víc, než si kdokoliv cokoliv mohl kdy na tomhle světě zamilovat.“</p>
			<p class="MLP_text ParaOverride-1">„Hodně jsem se pro vás trápila, jak jsem tak chodila po polích.“</p>
			<p class="MLP_text ParaOverride-1">„Já jsem to nevěděl, Natálie, a&#160;protože jsem to nevěděl, musel jsem skrývat, co se mi děje v&#160;nitru, a&#160;mlčet před každým, před otcem, před matkou, před sestrou, a&#160;dokonce před sebou. Odjel jsem, abych dělal to, co jsem považoval za svou povinnost, vydal jsem se do hor, popisoval jsem si jejich složení, sbíral jsem horniny a&#160;proměřoval jezera, na radu vašeho přítele jsem pobýval jedno léto na Strázném dvoře a&#160;ničím se nezabýval, poté jsem se znovu vydal do pusté krajiny a&#160;vystoupal až k&#160;hranici ledu. Nemohl jsem než vaši matku, vašeho přítele a&#160;vašeho bratra mít rád stále vřeleji; ale, Natálie, kdykoliv jsem byl vysoko v&#160;horách, viděl jsem na jasném nebi váš obraz, vzpínal se nade mnou, kdykoliv jsem pohlížel na nehybná, strnulá skaliska, vídal jsem váš obraz i&#160;ve vánku, který se kolem nich vinul, kdykoliv jsem se díval na země s&#160;lidmi, byl obraz v&#160;tichu, které spočívalo nad světem, a&#160;kdykoliv jsem doma pohlížel na tváře svých blízkých, váš obraz se vznášel i&#160;v&#160;nich.“</p>
			<p class="MLP_text ParaOverride-1">„A&#160;teď se to všechno zdárně rozřešilo.“</p>
			<p class="MLP_text ParaOverride-1">„Asi rozřešilo, má milá, milá Natálie.“</p>
			<p class="MLP_text ParaOverride-1">„Drahý příteli!“</p>
			<p class="MLP_text ParaOverride-1">Když jsme tohle řekli, podali jsme si znovu ruce a&#160;mlčky seděli. Jak se za těch několik chvilek všechno kolem mne změnilo a&#160;jak věci nabyly podoby, jaká jim doposud nebyla vlastní! Natáliiny oči, do nichž jsem mohl hledět, celé se třpytily, tak jak jsem je doposud neviděl nikdy, co je znám. Neúnavně proudící voda, alabastrová mísa, mramor omládly; bílý třpyt na soše a&#160;světla podivuhodně vykvétající ve stínu byly jiné; ona tekutina se řinula, šplíchala anebo pleskala anebo zněla jednotlivě jinak; sluncem zářící venkovní zeleň nahlížela dovnitř přátelsky jako cosi nového, a&#160;i to klepání, jak se otloukala omítka z&#160;domovních zdí, ozývalo se teď do jeskyně jako cosi zcela jiného než to, co jsem slyšel, když jsem vyšel z&#160;domu.</p>
			<p class="MLP_text ParaOverride-1">Po hodné chvíli řekla Natálie: „A&#160;o&#160;večeru ve Dvorním divadle jste také vůbec ještě nemluvil.“</p>
			<p class="MLP_text ParaOverride-1">„O&#160;kterém večeru, Natálie?“</p>
			<p class="MLP_text ParaOverride-1">„Když hráli Krále Leara.“</p>
			<p class="MLP_text ParaOverride-1">„Snad jste nebyla to děvče v&#160;lóži?“</p>
			<p class="MLP_text ParaOverride-1">„To jsem byla.“</p>
			<p class="MLP_text ParaOverride-1">„Ne, vy celá kvetete jako růže, a&#160;ta dívka byla bledá jako nějaká bílá lilie.“</p>
			<p class="MLP_text ParaOverride-1">„To mě dojista zbavilo barvy trápení. Byla jsem dětinská, a&#160;tehdy mě blažilo, že jsem ze všech, kdo tehdy obklopovali lóži, pouze ve vašich očích četla soucit s&#160;tím, co jsem měla v&#160;srdci. Tenhle pocit, díky vašemu srozumění sice ještě zmohutněl, takže se ve mně málem až příliš mocně vzdouval, ale bylo to tak dobře. Nikdy jsem ještě nebyla na představení, které by mě tak uchvátilo. Měla jsem za příznivou náhodu, že mi vaše oči, které při utrpení starého krále přetekly, byly při odchodu z&#160;divadla tak blízko. Byla jsem přesvědčena, že jim svým pohledem musím poděkovat za to, že mi přisvědčovaly, tam kde bych jinak byla bývala sama samotinká. Nerozpoznal jste to?“</p>
			<p class="MLP_text ParaOverride-1">„Já to rozpoznal a&#160;pomyslel jsem si, že ten dívčin pohled je vlídný a&#160;že by mohl znamenat shodu v&#160;našem společném pocitu z&#160;představení.“</p>
			<p class="MLP_text ParaOverride-1">„A&#160;vy jste mě tedy znovu nepoznal?“</p>
			<p class="MLP_text ParaOverride-1">„Ne, Natálie.“</p>
			<p class="MLP_text ParaOverride-1">„Já vás poznala hned, jak jsem vás uviděla na Strázném dvoře.“</p>
			<p class="MLP_text ParaOverride-1">„Je mi milé, že to vaše oči mi vyslovily dík; ten dík mi pronikl hluboko do mysli. Jenže jak by to mohlo být jinak, když vaše oči jsou tím nejmilejším a&#160;nejspanilejším, co podle mě svět má.“</p>
			<p class="MLP_text ParaOverride-1">„Já vás už tehdy měla v&#160;srdci výš než ostatní, ačkoliv jste byl člověk cizí a&#160;ačkoliv jsem si mohla myslet, že mi v&#160;životě budete cizí pořád.“</p>
			<p class="MLP_text ParaOverride-1">„Natálie, co mě dneska potkalo, to je v&#160;mém životě obrat a&#160;událost tak hluboká, že o&#160;ní téměř ani nedokážu přemýšlet. Musím se snažit všechno si to v&#160;duchu uspořádat a&#160;zvyknout si na to, myslet na budoucnost.“</p>
			<p class="MLP_text ParaOverride-1">„Je to štěstí, které nám bez naší zásluhy spadlo z&#160;nebe, protože je větší než každá zásluha.“</p>
			<p class="MLP_text ParaOverride-1">„A&#160;proto je vděčně přijměme.“</p>
			<p class="MLP_text ParaOverride-1">„A&#160;povždy zachovejme.“</p>
			<p class="MLP_text ParaOverride-1">„Bylo nesmírně dobře, Natálie, že jsem slova Homérova, která jsem si dneska odpoledne četl, nebyl schopen přijmout do srdce, že jsem knihu odložil, šel do zahrady a&#160;že osud vedl mé kroky k&#160;té mramorové kašně.“</p>
			<p class="MLP_text ParaOverride-1">„Jestli naše bytosti k&#160;sobě tíhly, i&#160;když jsme o&#160;tom navzájem nevěděli, byly by stejně našly k&#160;sobě cestu, ať už by se to stalo kdekoliv a&#160;kdykoliv, to teď vím docela jistě.“</p>
			<p class="MLP_text ParaOverride-1">„Ale řekněte, pročpak jste se mi vyhýbala, Natálie?“</p>
			<p class="MLP_text ParaOverride-1">„Já jsem se vám nevyhýbala, nemohla jsem s&#160;vámi mluvit, jak mi je na duši, a&#160;nemohla jsem si ani počínat tak, jako kdybyste byl někdo cizí. Ale kdykoliv jste byl se mnou, bylo mi to velice milé. Jenže proč jste se potom držel ode mě tak stranou?“</p>
			<p class="MLP_text ParaOverride-1">„Připadal jsem si tak jako vy. Že jste byla ode mě tak daleko, nemohl jsem se k&#160;vám nijak přiblížit. Vaše přítomnost mi zkrášlovala všechno, co bylo kolem mě, ale nejasné štěstí někdy v&#160;budoucnu, to se mi zdálo nedosažitelné.“</p>
			<p class="MLP_text ParaOverride-1">„A&#160;teď se splnilo, to co se chystalo.“</p>
			<p class="MLP_text ParaOverride-1">„Ano, to se splnilo.“</p>
			<p class="MLP_text ParaOverride-1">Po krátké odmlce jsem zase promluvil: „Říkala jste, Natálie, že štěstí, jež nám spadlo z&#160;nebes, měli bychom si zachovat navěky. To si dojista navěky zachováme. Uzavřeme svazek, že se budeme milovat, dokud život potrvá, a&#160;že si budeme věrni, ať nastane cokoliv a&#160;ať budoucnost přinese cokoliv, bude-li nám život zachován, abychom si vespolek užívali slunce i&#160;nebes, anebo bude-li jeden nebo druhý sám vzhlížet vzhůru a&#160;bude moci jen s&#160;bolestí vzpomínat druhého.“</p>
			<p class="MLP_text ParaOverride-1">„Ano, příteli, láska, nezměnitelná láska, dokud život potrvá, a&#160;věrnost, ať už budoucnost přinese přízeň, nebo nepřízeň jakoukoliv.“</p>
			<p class="MLP_text ParaOverride-1">„Ach Natálie, mé srdce bouří radostí! Netušil jsem, že je tak úchvatné vědět, že jste má, vy, která jste se mi zdála tak nedosažitelná.“</p>
			<p class="MLP_text ParaOverride-1">„Ani já jsem si nemyslela, že své srdce odvrátíte od těch velkolepých věcí, jimž jste se oddával, a&#160;přivedete je ke mně.“</p>
			<p class="MLP_text ParaOverride-1">„Ach má milovaná, drahá, navěky má Natálie!“</p>
			<p class="MLP_text ParaOverride-1">„Můj jediný, můj nezapomenutelný příteli!“</p>
			<p class="MLP_text ParaOverride-1">Přemohly mě city, přitiskl jsem ji k&#160;sobě a&#160;sklonil tvář k&#160;její. Natálie otočila hlavu ke mně a&#160;laskavě poskytla své sličné rty mým ústům, aby přijaly polibek, který jsem jim nabízel.</p>
			<p class="MLP_text ParaOverride-1">„Navěky jen pro tebe,“ řekl jsem.</p>
			<p class="MLP_text ParaOverride-1">„Navěky jen pro tebe,“ řekla tiše Natálie.</p>
			<p class="MLP_text ParaOverride-1">Už když jsem ucítil ty sladké rty na svých, zdálo se mi, jako kdyby se chvěla a&#160;jako kdyby jí znovu prýštily slzy.</p>
			<p class="MLP_text ParaOverride-1">Když jsem odsunul hlavu a&#160;zadíval se jí do tváře, uviděl jsem jí slzy v&#160;očích.</p>
			<p class="MLP_text ParaOverride-1">Cítil jsem, jak se ty krůpěje derou i&#160;mně do očí, a&#160;už jsem je nedokázal zadržet. Přivinul jsem Natálii znovu těsněji k&#160;sobě, její tvář jsem si položil na hruď, sklonil líc k&#160;jejím krásným vlasům, jednu ruku jsem jí položil na hlavu a&#160;tak jsem si ji něžně tiskl na srdce. Natálie se nepohnula a&#160;cítil jsem její štkaní. Když se tohle naše spojení zase rozvolnilo, když se mi zadívala do tváře, ještě jednou jsem jí vtiskl horký polibek na rty, na znamení věčného splynutí a&#160;bezhraničné lásky. Objala mě pažemi kolem krku a&#160;opětovala polibek na znamení jednoty a&#160;lásky. V&#160;té chvíli mi připadalo, že Natálie podlehla mé věrnosti a&#160;dobrotě, že po celý další život bude spjata s&#160;životem mým. Přísahal jsem si, že se vším, co je ve mně velkého, dobrého, krásného a&#160;silného, budu se snažit, abych krášlil její budoucnost a&#160;působil, že bude šťastná, seč mi síly budou stačit a&#160;jak jen budu schopen.</p>
			<p class="MLP_text ParaOverride-1">Seděli jsme si po boku a&#160;mlčeli, nedokázali jsme promluvit a&#160;jenom jsme si tiskli ruce, jako bychom stvrzovali svazek, jejž jsme uzavřeli, a&#160;naše nad jiné vroucí srozumění.</p>
			<p class="MLP_text ParaOverride-1">Uplynul nějaký čas, a&#160;Natálie posléze řekla: „Příteli, ujistili jsme se, že naše vzájemná náklonnost je trvalá a&#160;nepřestajná, a&#160;ona vskutku potrvá; ale co se teď stane a&#160;jak se všechno bude utvářet, to závisí na našich příbuzných, na mé matce a&#160;na tvých rodičích.“</p>
			<p class="MLP_text ParaOverride-1">„Oni na naše štěstí budou hledět vlídně.“</p>
			<p class="MLP_text ParaOverride-1">„To také doufám; ale kdybych měla svrchované právo sama si určo­vat, jak budu jednat, nezařídila bych si ani kousíček svého života tak, aby se matce nelíbil; to by pro mě štěstím nebylo. Budu si takhle vést, dokud budeme spolu na světě. A&#160;vy si snad povedete stejně?“</p>
			<p class="MLP_text ParaOverride-1">„Povedu; protože miluji své rodiče a&#160;protože radostí je pro mě pouze to, co je radostí i&#160;pro ně.“</p>
			<p class="MLP_text ParaOverride-1">„A&#160;ještě jednoho člověka se budeme muset otázat.“</p>
			<p class="MLP_text ParaOverride-1">„Koho?“</p>
			<p class="MLP_text ParaOverride-1">„Našeho vzácného přítele. On je tak dobrý, tak moudrý, tak nezištný! Poskytl našemu životu oporu, když jsme byli bezradní, stál při nás, když jsme to potřebovali, a&#160;teď je z&#160;něho Gustavův druhý otec.“</p>
			<p class="MLP_text ParaOverride-1">„Ano, Natálie, toho bychom se měli, toho se musíme zeptat; ale řekněte, co když jeden z&#160;nich řekne ‚Ne‘?“</p>
			<p class="MLP_text ParaOverride-1">„Jestliže kdokoliv řekne ‚Ne‘ a&#160;my ho nedokážeme přesvědčit, bude mít pravdu, a&#160;pak se budeme milovat, dokud budeme žít, budeme si navzájem věrni na tomto a&#160;na onom světě; ale už se nebudeme smět vidět.“</p>
			<p class="MLP_text ParaOverride-1">„Pokud necháme rozhodnutí o&#160;nás na nich, asi to tak bude muset být; ale to se určitě, určitě nestane.“</p>
			<p class="MLP_text ParaOverride-1">„Věřím a&#160;doufám, že se to nestane.“</p>
			<p class="MLP_text ParaOverride-1">„Můj otec se zaraduje, až mu řeknu, jaká jste, zamiluje si vás, až vás uvidí, matka vám bude druhou matkou, a&#160;Klotylda se vám oddá celou duší.“</p>
			<p class="MLP_text ParaOverride-1">„Já si vážím vašich rodičů a&#160;milé Klotyldy už od chvíle, co jsem vás slyšela, jak o&#160;nich mluvíte a&#160;vyprávíte. Se svou matkou promluvím ještě dnes, nevydržela bych celou noc věznit v&#160;sobě to tajemství. Až odjedete za rodiči, řekněte jim, co se stalo, a&#160;brzy pošlete sem zprávu, co a&#160;jak.“</p>
			<p class="MLP_text ParaOverride-1">„Ano, Natálie.“</p>
			<p class="MLP_text ParaOverride-1">„Vydáte se odsud znovu do hor?“</p>
			<p class="MLP_text ParaOverride-1">„Chtěl jsem to udělat; teď se však udály věci důležitější a&#160;musím hned za rodiči. Rozjedu se na své nynější stanoviště co nejrychleji, ale pouze nakrátko, abych zrušil všechny práce, propustil lidi a&#160;všechno uvedl do pořádku.“</p>
			<p class="MLP_text ParaOverride-1">„Tak to asi musí být.“</p>
			<p class="MLP_text ParaOverride-1">„Odpověď mých rodičů nepřinese žádná zpráva, tu přinesu sám.“</p>
			<p class="MLP_text ParaOverride-1">„To je ještě potěšitelnější. S&#160;naším přítelem se povede rozmluva nejspíš tady.“</p>
			<p class="MLP_text ParaOverride-1">„Natálie, to pak budete mít v&#160;Klotyldě sestru a&#160;já v&#160;Gustavovi bratra.“</p>
			<p class="MLP_text ParaOverride-1">„Vy jste ho přece vždy velice miloval. Všechno je to tak krásné, že je to málem krásné až příliš.“</p>
			<p class="MLP_text ParaOverride-1">Pak jsme mluvili o&#160;tom, že se vrátí muži, co budou říkat a&#160;jak přijme náš hostitel, že se věci vzaly tak rychlý obrat.</p>
			<p class="MLP_text ParaOverride-1">Vposledku, když se mysli navrátily k&#160;přirozenějšímu poklidu, zvedli jsme se a&#160;šli jsme do domu. Nabídl jsem Natálii rámě a&#160;ona je přijala. Vedl jsem ji kolem břečťanové stěny, vedl jsem ji krásnou cestou po zahradě a&#160;došli jsme na otevřenější, volnější místa, kde jsme se mohli rozhlédnout kolem.</p>
			<p class="MLP_text ParaOverride-1">Když jsme došli už dost daleko, zahlédli jsme Matyldu, jak se za zahradou ubírá k&#160;šafářskému dvoru. Branka, která vede ze zahrady ke dvoru, byla poblíž a&#160;otevřená.</p>
			<p class="MLP_text ParaOverride-1">„Půjdu za matkou a&#160;hned teď s&#160;ní promluvím,“ řekla Natálie.</p>
			<p class="MLP_text ParaOverride-1">„Pokud to považujete za vhodné, udělejte to,“ opáčil jsem.</p>
			<p class="MLP_text ParaOverride-1">„Ano, udělám to, příteli. Buďte zdráv.“</p>
			<p class="MLP_text ParaOverride-1">„Buďte zdráva.“</p>
			<p class="MLP_text ParaOverride-1">Vyvinula paži z&#160;mé, ještě jednou se po mně ohlédla, pak prošla brankou a&#160;její šedé hedvábné šaty zmizely pod zelenými křovisky na trávě.</p>
			<p class="MLP_text ParaOverride-1">Šel jsem do domu a&#160;dal se do svého příbytku.</p>
			<p class="MLP_text ParaOverride-1">Ležela tam kniha, v&#160;níž bylo Homérovo dílo, co dnes pozbylo moci nad mým srdcem&#160;– ležela tam, tak jak jsem ji položil na stůl. Co se mezitím událo? Přitiskl jsem na srdce nejsličnější dívku na téhle zemi. Ale co to říká? Ta nejušlechtilejší, nejvřelejší, nejskvělejší mysl je má, je mi oddána láskou a&#160;náklonností. Jak jsem si něco takového zasloužil, jak si to mohu zasloužit? Usedl jsem a&#160;díval se do poklidu jasného povětří.</p>
			<p class="MLP_text ParaOverride-1">Ten den jsem už vůbec nevyšel z&#160;domu. K&#160;večeru jsem zašel do chodby, která vede do severní části domu, a&#160;díval se ven do zahrady. Na jednom volném místě, kde bílá pěšina běží po zelené louce, uviděl jsem procházet se Matyldu s&#160;Natálií.</p>
			<p class="MLP_text ParaOverride-1">Vrátil jsem se do pokoje.</p>
			<p class="MLP_text ParaOverride-1">Když se stmívalo, volali mě k&#160;večeři.</p>
			<p class="MLP_text ParaOverride-1">Matylda a&#160;Natálie vešly do jídelny, a&#160;Matylda mě s&#160;jemným úsměvem a&#160;přívětivě tak, jak jí to bylo vlastní, vybídla, abych usedl jí po boku.</p>
		</div>
</body>
</html>