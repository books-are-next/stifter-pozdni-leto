<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>pozdni_leto-17</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="pozdni_leto-17" xml:lang="cs-CZ">
		<div class="Z-kladn--textový-r-meček">
			<p id="_idParaDest-16" class="MLP_uroven2_kapitola ParaOverride-1">Ohlédnutí</p>
			<p class="MLP_text_bez1radku ParaOverride-1">O nic jsem nežádal a&#160;k&#160;ničemu nevyzýval ani zjevně, ani zastřeně, přesto můj hostitel, když uplynul jeden den, pokračoval ve svých vývodech. Zeptal se, jestli může nějakou dobu strávit u&#160;mě v&#160;pokoji, a&#160;já jsem samozřejmě přitakal. Seděli jsme u&#160;příjemného a&#160;tichého ohně, který se živil z&#160;velikánských a&#160;pevných bukových špalků, pohodlně se usadil v&#160;čalouněném křesle a&#160;řekl: „Rád bych dneska, jestli je vám to po chuti, dovyprávěl všechno do konce. Postaral jsem se, aby nás nikdo nerušil, jen mi klidně řekněte, jestli si mě chcete poslechnout.“</p>
			<p class="MLP_text ParaOverride-1">„Vy víte, že mi to bude nejenom příjemné, ale že je to i&#160;mou povinností,“ odpověděl jsem mu.</p>
			<p class="MLP_text ParaOverride-1">„Nejdřív vám musím vyprávět o&#160;sobě,“ spustil, „to je nejspíš nezbytné. Narodil jsem se ve vsi Křižný Důl v&#160;takzvaném Zadním lese. Víte, že název Zadní les už neznamená o&#160;moc víc než pouhé jméno. Kdysi se prostíral po celém kraji, co se od naší řeky jako řada kopců táhne na sever, i&#160;po křižnodolských pozemcích. Křižný Důl tehdy neexistoval a&#160;jeho vznik se dá spojovat s&#160;tím, že se tu postavilo několik dřevorubeckých chat. Teď jsou na celé té hrbatině pole, louky a&#160;pastviny a&#160;na ty pozemky shlíží vážným zrakem několik zbylých zalesnění. Otcův dům byl mimo osadu poblíž několika dalších, ale v&#160;prostředí tak volném, že měl výhled na luka, pole, zahrady a&#160;na jihu na překrásný modrý pruh lesa. Když jsem byl desetiletým chlapcem, znal jsem všechny stromy a&#160;křoviska v&#160;kraji a&#160;dovedl jsem je vyjmenovat, znal jsem nejznamenitější rostliny a&#160;horniny, znal jsem všechny cesty, věděl jsem, kam vedou, a&#160;byl jsem už ve všech sousedních obcích, do nichž dosahují. Znal jsem všechny křižnodolské psy, věděl jsem, který je jak vybarven, jak se jmenuje a&#160;komu patří. Měl jsem nad jiné rád louky, pole, křoviska, náš dům a&#160;zvony našeho kostela mi připadaly jako to nejlíbeznější a&#160;nejpůvabnější, co vůbec na zemi existuje. Rodiče žili v&#160;míru a&#160;ve svornosti, měl jsem ještě sestru, a&#160;ta se mnou musela podnikat klukovské výpravy. K&#160;našemu domu, který měl pouze jedno podlaží v&#160;přízemí, byl však bílý jako sníh a&#160;zářil v&#160;zeleni do daleka, patřily louky, pole a&#160;lesíky. Otec však péči o&#160;ně přenechal čeledínům, sám obchodoval se lnem a&#160;s&#160;plátnem, takže býval rozmanitě na cestách. Ještě jako dítě mě ustanovili dědicem všeho toho, ale nejdřív se mi mělo dostat nezbytného vzdělání v&#160;některé škole. Otec, když zemřeli jeho rodiče, které jsem znal pouze málo, neměl už žádné příbuzné. Má matka, kterou si otec přivedl z&#160;daleka, měla ještě bratra, ten však, protože uzavřela svazek pod svou úroveň, jak se vyjádřil, ač pocházela ze zámožné rodiny, rozešel se s&#160;ní a&#160;nedal se nijak pohnout, aby se s&#160;ní smířil. Nevěděli jsme o&#160;něm nic, všichni se střežili jenom se o&#160;něm zmínit, a&#160;často jeho jméno nezaznělo po celý rok. Otcovy poměry však stále vzkvétaly a&#160;byl posléze málem nejváženějším člověkem v&#160;kraji. V&#160;roce, na jehož konci jsem měl odejít do školy, přihodilo se několik neštěstí. Kroupy zpustošily pole, část stavení vyhořela, a&#160;když se to všechno opravilo a&#160;dalo zase do pořádku, otec zničehonic sešel náhlou a&#160;nečekanou smrtí. Ledabylý poručník, úskoční obchodní partneři, kteří si kladli pochybné požadavky, a&#160;nešťastný proces, který z&#160;toho všeho vyplynul, uvedl matku do situace, za níž musela zápasit se starostmi o&#160;naši budoucnost. Když se konečně všechno opět uklidnilo, omezovala se pouze na nejnutnější věci. Na podzim jsem musel odejít z&#160;milovaného domu, z&#160;milovaného údolí a&#160;od milované rodiny. S&#160;nuzným vybavením jsem ruku v&#160;ruce s&#160;jedním větším žákem pěšky putoval dosti daleko do školy. V&#160;ní jsem patřil k&#160;nejnuznějším. Ale matka mi posílala všechno, co mohla poslat, tak přesně a&#160;ve vhodnou dobu, že jsem neměl sice mnoho, avšak přesto měl všechno, co jsem potřeboval, abych mohl existovat. V&#160;onom ústavu bylo zvykem, že chlapci ve vyšších třídách chlapcům ve třídách nižších dávali mimořádné hodiny a&#160;dostávali za ně odměnu. Ježto jsem byl jedním z&#160;nejlepších žáků, už ve čtvrtém roce na škole mi přidělili několik chlapců, abych je vyučoval, a&#160;já mohl matce ve výdajích na mne odlehčit. Za dva roky jsem si vydělal už tolik, že jsem si mohl sám hradit veškerou obživu. Každý rok jsem prázdniny trávil u&#160;matky a&#160;u&#160;sestry v&#160;bílém domě. Že bych se ujal domu co dědic, o&#160;tom teď už nebylo řeči. Uvažoval jsem o&#160;tom, že díky svým znalostem si obstarám nějaké místo a&#160;dům a&#160;pozemek jako nahospodařené jmění pro případ nouze jednou přenechám sestře. Tak nadešel čas, kdy jsem se měl rozhodnout, jaké si vyvolím v&#160;životě povolání. Tehdy obvyklá přípravka, kterou jsem právě vychodil, umožňovala nastoupit na to nebo na ono místo, ale nastoupit na jiná byl vzhledem k&#160;oné škole člověk spíše neschopen než schopen. Rozhodl jsem se pro státní službu, protože mi jiná úroveň, na niž jsem se díky svým nynějším znalostem mohl rovněž vyšvihnout, vyhovovala ještě méně. Matka mi tu radou nápomocna být nemohla. Díky výjimečné spořivosti jsem nashromáždil menší částku peněz. S&#160;ní a&#160;s&#160;tisícerým matčiným požehnáním a&#160;také zkropen slzami na rozloučenou od milované sestry jsem se vydal na cestu do města. Pěšky jsem putoval naším údolím a&#160;prohlížel jsem si to a&#160;ono, a&#160;tak se snažil potlačit slzy, které mi znovu a&#160;znovu užuž vhrkaly do očí. Když jsem měl za sebou naše krásné lesy, když podzimní slunce už svítilo na pole docela jiná než na ta, která jsem vídal po celé své mládí, postupně se mi v&#160;mysli ulevilo a&#160;už jsem se snad nebál, že kdokoliv mě potká, uvidí, že mám pláč na krajíčku. Odhodlanost, jež mi vnukla, abych šel do toho velkého města a&#160;tam hledal štěstí v&#160;povolání státního úředníka, působila, že jsem rázoval stále rozhodněji a&#160;rychleji a&#160;stavěl si tisíce vzdušných zámků. Když jsem došel k&#160;onomu lemu, kde náš výše položený kraj velkými stupni schází k&#160;řece a&#160;začínají se vyskytovat úplně jiné útvary, ještě jednou jsem se ohlédl, požehnal matčino srdce, které bylo ode mne téměř už na den cesty, jako kdybych prsty pohladil sestřina víčka s&#160;dlouhými řasami, krásná, kdyžtě sama vypadala neustále trochu bledá, požehnal jsem náš bílý dům s&#160;červenou střechou, požehnal jsem všechna ta pole a&#160;lesíky, co jsem měl za sebou a&#160;kterými jsem se kdysi toulával, a&#160;sešel jsem, a&#160;v&#160;očích jsem měl vskutku těžké slzy, na svažující se cestu, jež se táhla tehdy pod vysokou střechou z&#160;listí a&#160;tvořila jednu ze soutěsek, jež drsnější vrchovinu spájejí s&#160;krajem u&#160;řeky v&#160;nížině. Udělal jsem tři kroky a&#160;už jsem tvary svého rodného kraje neviděl, jen jeho okraj bylo všechno, na co mé oči dosáhly a&#160;co mě ještě dlouho bude provázet. Před sebou jsem měl útvary docela jiné. Měl jsem pocit, že se musím obrátit, abych se mohl jednou jedinkrát podívat zpátky. Ale neudělal jsem to, protože jsem se sám před sebou styděl, a&#160;zrychlil jsem krok a&#160;scházel jsem dolů a&#160;pořád níže a&#160;níže. Nemohl jsem se také nijak opožďovat, chtěl-li jsem, ještě než nadejde noc, sejít až k&#160;řece, po ní mě totiž druhý den ráno měla dál vézt loď. Večerní podzimní slunce rejdilo ve větvích, nejedna sýkorka koňadra se ozývala svým voláním, tak jako se ozývaly ty, co ještě teď sídlí v&#160;mých rodných horských lesících, potkal mě nejeden vozka, nejeden poutník, s&#160;vážným srdcem jsem se ubíral dál, a&#160;když slunce zapadlo, zaslechl jsem šumění řeky, jež pro mne byla teď tak důležitá, a&#160;uviděl jsem její zlatý večerní blyskot.</p>
			<p class="MLP_text ParaOverride-1">Já se zapomínám,“ přerušil se na tomto místě můj hostitel, „a&#160;vyprávím vám věci, které nejsou důležité; ale existují vzpomínky, které jsou sice nevýznamné pro druhé, avšak pro jejich vlastníka v&#160;nejvyšším věku tyčí se tu tak mohutné, jako kdyby měly v&#160;sobě největší krásu z&#160;veškeré minulosti.“</p>
			<p class="MLP_text ParaOverride-1">„Prosím vás,“ opáčil jsem, „pokračujte tak, jak jste mluvil, a&#160;neupírejte mi obrazy, které vám zbyly z&#160;dřívějších dob, lépe vplývají do mysli a&#160;snadněji spojují, co se spojit má, než kdyby z&#160;živoucího života měl se předávat jen nějaký mělký stín. A&#160;také můj čas, pokud ten váš není přísněji vymezen, není tu žádnou překážkou, nemusíte mi cokoliv upírat.“</p>
			<p class="MLP_text ParaOverride-1">„Můj čas,“ odpověděl mi, „je buď vymezen tak, že bych neměl dělat nic než upírat pozornost ke svému konci, anebo tak, že jím mohu disponovat, jak chci; protože co by tak měl ještě co dělat výlučného člověk tak starý? Na těch několik chvil, co mu ještě zbývají, může upravovat květiny, jak bude chtít. Já vlastně tady na téhle usedlosti nedělám nic jiného. Ono také to, co vám chci říci, nebude snad pro vás tak úplně nedůležité, jak se snad poté ukáže. Budu proto pokračovat tak, jak se vyprávění vynořuje ze slov.</p>
			<p class="MLP_text ParaOverride-1">Noc jsem strávil dobrým spánkem a&#160;první ranní rozbřesk mě zastihl na jedné z&#160;těch hrubých malých lodí, jak se tehdy naložené rozmanitým zbožím plavily po proudu po naší řece a&#160;braly na palubu i&#160;lidi. Na palubě stálo několik mladých, kteří usilovali o&#160;docela stejné anebo o&#160;podobné povolání jako já, a&#160;dokonce několikrát sáhlo po veslu, ježto naše loď se v&#160;té široké hučící řece pohybovala po proudu a&#160;malé město, jež nám poskytlo přenocování, vymaňovalo se z&#160;ranních mlh, zároveň však se dál a&#160;dál vytrácelo našemu pohledu. Leckterá píseň, leckterá průpovídka, jež se vynořila z&#160;houfu těch, co byli se mnou na lodi, nezůstala na mne bez účinku, a&#160;já byl pořád silnější a&#160;odhodlanější.</p>
			<p class="MLP_text ParaOverride-1">Když večer druhého dne naší vodní výpravy najednou se mezi keři na břehu vynořila jakoby vzdušně modrá věž města, jehož obyvatelem jsem také měl teď být, když na sebe lidé halekali a&#160;ukázala se značka, k&#160;níž jsme měli v&#160;průběhu o&#160;něco více než hodiny doplout, srdce mi v&#160;hrudi užuž zase bušilo neklidněji. Tak tohle znamení minulých lidských věků, pomyslel jsem si, které už vidělo tolik velkých a&#160;ohromujících osudů, bude teď shlížet i&#160;na ten tvůj drobný úděl, ať už se bude odvíjet dobře, anebo špatně, a&#160;až se ten dávno dokoná, bude se dívat zase na jiné osudy. Vyrazili jsme rychleji, protože všichni byli plni nadějí a&#160;veslovali a&#160;veslovali, ti odhodlanější zpívali nějakou píseň, a&#160;než uplynula hodina, naše loď přirazila ke kamenné regulaci řeky na dohled od obrovských domů. Jeden starší žák, který ve městě strávil už dva roky a&#160;teď se vracel z&#160;prázdnin, které prožil u&#160;rodičů, nabídl se, že mi ukáže na ubytování jeden hostinec a&#160;druhý den ráno že mi bude nápomocen, až si budu hledat nějaký ten pokojík k&#160;bydlení. Vděčně jsem jeho nabídku přijal. V&#160;průjezdu hostince, do něhož mě zavedl, rozloučil se a&#160;slíbil, že za mnou ráno zajde, jen co se rozbřeskne. Dodržel slovo; než jsem se vůbec oblékl, už stanul v&#160;mém pokoji, a&#160;než slunce dospělo k&#160;poledni, už jsem měl své věci uloženy v&#160;najatém pokojíku, který jsme pro mne našli. Rozloučil se a&#160;vydal se za svými dobrými známými. Později jsem ho vídal už jenom zřídka, ježto nás svedla dohromady jen ta cesta lodí a&#160;jeho kariéra byla docela jiná než ta moje. Když jsem vyšel ze své jizbičky, abych si prohlédl město, znovu mě přepadla velikánská stísněnost. Ta nesmírná divočina zdí a&#160;střech, to nesmírné hemžení lidí, kteří jsou si navzájem cizí a&#160;kamsi jeden kolem druhého chvátají, to, že když jsem prošel několika uličkami, už jsem se kolem vůbec nevyznal, a&#160;že se budu muset krok za krokem vyptávat, budu-li chtít domů, z&#160;toho všeho jsem byl nadmíru sklíčený, protože až dosud jsem vždycky žil v&#160;rodině a&#160;pořád byl v&#160;místech, kde jsem znal všechny domy a&#160;lidi. Zašel jsem k&#160;představenému právnické školy, abych se dal zapsat do přípravného studia ke státní službě. Vzhledem k&#160;mým výtečným vysvědčením mě přijal nadmíru dobře a&#160;nabádal mě, abych se tím velkým městem nedal odvést od své píle. Ach bože, to velké město při mých skrovných prostředcích bylo pro mne než les, jehož stromy neměly vůči mně žádný vztah, a&#160;tím, že mi bylo cizí, spíše mě pohánělo k&#160;píli ještě větší, než aby mě od ní zdržovalo. V&#160;den, kdy se zahajovalo vyučování, vydal jsem se na tu vznešenou školu; už jsem znal několik cest, které se mě týkaly. Ve škole panovalo bouřlivé, zmatené hemžení. Vyučovaly se tu veškeré obory a&#160;pro všechny obory se našli žáci. Většina jich vypadala velice nadaně, vzdělaně a&#160;zručně, takže jsem znovu začal váhat stran přesvědčení o&#160;svých schopnostech udržet tu se všemi krok. Odešel jsem do učebny, kam jsem patřil, a&#160;usedl na místo někde vprostřed. Hodina začala a&#160;uběhla, tak jako jich postupně začalo a&#160;uběhlo hodně. Ta hodina a&#160;vůbec město pořád ještě v&#160;sobě měly pro mne cosi neobyčejného. Nejraději jsem byl, když jsem seděl ve své jizbičce, přemítal o&#160;minulosti a&#160;psal matce dlouhatánské dopisy.</p>
			<p class="MLP_text ParaOverride-1">Když uplynul nějaký čas, v&#160;srdci mi rostla odvaha a&#160;síla. Náš učitel, důstojný rada v&#160;právnickém sboru školy, vyučoval a&#160;kladl otázky. Zapisoval jsem si poctivě do sešitů jeho rozličné nauky. Když už se vyptal velkého počtu mých spolužáků, když konečně došla řada i&#160;na mne, poznal jsem, že za nejedním, který měl nade mnou převahu co do obleku a&#160;toho, jak si počíná navenek, v&#160;našem učebním oboru nejsem nijak pozadu, že naopak jsem oproti mnohým jiným daleko vpředu. To mě naučilo, abych si postupně začal cenit toho, jak to chodí v&#160;tomhle městě, které mi dlouho bylo cizí, a&#160;byl jsem s&#160;ním stále důvěrnější. Některé žáky jsem znal už dříve, ježto už přede mnou přešli sem ze stejné školy, do níž jsem předtím chodil i&#160;já; jiné žáky jsem teprve poznával. Když se má hotovost, ač jsem s&#160;ní hospodařil velice přísně, začala už zjevně dost tenčit, jeden z&#160;mých spolužáků, který mi byl sousedem v&#160;lavici a&#160;uslyšel z&#160;mých úst, že jsem dříve dával hodiny, požádal mě, abych vyučoval jeho dvě malé sestry. Tím, že jsme byli denně ve styku, navázali jsme něco jako přátelství a&#160;byli jsme si navzájem nakloněni. Takže jakmile doma zaslechl, že se pro ta dvě malá děvčátka hledá učitel, navrhl mne a&#160;celou tu záležitost mi také vylíčil. Rodiče mě chtěli vidět, dovedl mě za nimi, a&#160;přijali mě za učitele. I&#160;kroky, které jsem sám podnikl, když jsem si spočítal, jak to se mnou je, abych vyučováním získal nějakou tu obživu, měly úspěch. Nebyl to sice úspěch nijak ohromující, na takový jsem ani nespoléhal, ale jakýs takýs měly. A&#160;tak se splnilo, oč jsem usiloval, tím že jsem přesídlil do onoho velkého města. Žil jsem teď zbaven starostí, s&#160;přítelovou rodinou, kam mě často zvali, pobýval jsem, jako kdybych do ní patřil, a&#160;mohl jsem se osvojování svého oboru oddávat se vší horlivostí.</p>
			<p class="MLP_text ParaOverride-1">O&#160;prvních prázdninách jsem zajel za matkou a&#160;za sestrou. Měl jsem v&#160;zavazadle výtečná vysvědčení a&#160;mohl jsem jim vyprávět i&#160;o&#160;jiných svých úspěších; ke konci školního roku totiž jsem se velice zlepšil. Ke konci prázdnin jsem odjížděl z&#160;matčina domu a&#160;putoval do města se srdcem docela jiným než před rokem.</p>
			<p class="MLP_text ParaOverride-1">Po druhém roce jsem za svými nejbližším už jet nemohl. Ve městě jsem byl už známý, to, jak jsem vyučoval děti, vyhovovalo nejedné rodině, chodili za mnou a&#160;dávali mi vyšší odměnu. Tak jsem si mohl vydělat víc, vždycky jsem si stranou odložil něco jako uspořený haléř, a&#160;jak jsem byl v&#160;duši celý radostný z&#160;takového běhu věcí, měl jsem i&#160;dost sil na to, abych se oddával ještě i&#160;svým milovaným vědám matematice a&#160;přírodozpytu. Vadilo mi pouze jediné, že rodiny, kde jsem vyučoval, neviděly rády, když přeruším vyučování nějakou cestou. Tenhle požadavek byl zcela pochopitelný, byl jsem se svými nejbližšími v&#160;čilejším písemném styku než dříve a&#160;domluvil jsem se s&#160;nimi, že za nimi zajedu ne dříve, než dokončím svůj kurs, pak že však u&#160;nich pobudu několik měsíců. S&#160;tím byli spokojeni i&#160;ti, v&#160;jejichž jsem byl službách.</p>
			<p class="MLP_text ParaOverride-1">Město, v&#160;němž mi zpočátku bylo tak hrozně, bylo mi stále milejší. Zvykl jsem si na to, že jsem neustále potkával neznámé lidi na ulicích a&#160;na náměstích a&#160;mezi nimi pouze málokdy některého známého, připadalo mi to hodně kosmopolitní, a&#160;tak jako mi to dříve mysl skličovalo, teď ji utužovalo. Krásný vliv měly na mne velké vědecké a&#160;umělecké pomůcky, které město vlastní. Chodil jsem do knižních sbírek, do obrazových galerií, rád jsem zašel do činohry a&#160;poslechl si i&#160;dobrou hudbu. Odjaktěživa jsem měl v&#160;sobě velké zanícení pro vědecké snahy a&#160;to jsem vzhledem ke své utěšené situaci mohl teď v&#160;sobě podněcovat. Co jsem potřeboval a&#160;co bych si byl svými prostředky pořídit nemohl, nacházel jsem ve sbírkách. Ježto jsem se neoddával takzvaným zábavám, protože jsem nacházel takovou zábavu ve svém snažení, měl jsem dostatek času, a&#160;protože jsem byl zdravý a&#160;zdatný, stačily mi i&#160;síly. Navýsost mi hověly některé krásné budovy, zejména kostely, dále pomníky a&#160;olejomalby. Nejeden den jsem trávil tak, že jsem se zahloubal do prohlížení nejmenších detailů těchhle věcí. A&#160;poznal jsem i&#160;nejednu rodinu, přijali mě a&#160;já jsem si postupně budoval hlubší a&#160;hlubší obcování s&#160;nimi.</p>
			<p class="MLP_text ParaOverride-1">Když jsem byl ve druhém roce kursu, sestra se vdala. Jejího současného manžela jsem znal už předtím. Byl to velmi hodný člověk, neměl žádné vášně, žádné neblahé zvyky, dokonce se činil v&#160;domácnosti, byl příjemného tělesného vzhledu, jinak však už nebyl nic. Ten sňatek mě nepotěšil ani nepotrápil. Že jsem měl sestru tak rád, připadalo mi pořád, že si nikdy nemůže vzít nikoho jiného než toho nejskvělejšího muže. A&#160;tím on nebyl. Matka mi napsala, že můj švagr svou manželku velice ctí, že se o&#160;ni dlouho a&#160;věrně ucházel a&#160;konečně si vydobyl její srdce. Bydlí v&#160;našem domě a&#160;odtud že provozuje tiše a&#160;přičinlivě svůj malý obchodní podnik, který je oba živí. Odepsal jsem listem, v&#160;němž jsem novomanželům popřál štěstí a&#160;požehnání a&#160;prosil švagra, aby svou manželku nade vše miloval, byl vůči ní šetrný a&#160;ctil ji; protože mám za to, že si něco takového zaslouží. Odpovědi mi to všechno slíbily a&#160;další dopisy vždy měly pečeť toho tichého domáckého poklidu.</p>
			<p class="MLP_text ParaOverride-1">Takhle se věci měly, když nadešel čas, kdy jsem posledními zkouškami zakončil svá léta přípravy. Zrovna jsem si pořádal zavazadla na cestu, abych se tak, jak jsme se dohodli, po dlouhém odloučení opět setkal se svými nejbližšími, když najednou přišel dopis psaný sestřinou rukou, jeho vnitřek jevil stopy po slzách a&#160;říkalo se mi v&#160;něm, že naše matka zemřela. Před nějakou dobou onemocněla, ten neduh se nepovažoval za nebezpečný, a&#160;protože se vědělo, že jsem uprostřed příprav na poslední zkoušky, nechtěli mi dávat zprávu o&#160;té nemoci, aby mě nerušili. A&#160;tak se to všechno táhlo deset dnů a&#160;poté se nemoc rychle zhoršila, a&#160;než se kdo stačil rozhlédnout, skončila smrtí. Už mi mohli oznámit než tohle. Okamžitě jsem si sbalil všechno, co bylo tak asi nezbytné na cestu, napsal jsem dvě řádky příteli, poprosil jsem ho, aby celou záležitost ohlásil mým známým, které jsem mu označil, a&#160;omluvil mě, že jsem odjel bez rozloučení. Nato jsem šel na poštu a&#160;dal se zaregistrovat. Za dvě hodiny jsem už seděl v&#160;kočáře, a&#160;přestože jsme v&#160;noci uháněli jako ve dne, přestože jsem si na poslední poště, z&#160;níž cesta odbočovala k&#160;nám domů, vzal své koně a&#160;neustále je střídal a&#160;jel bez přerušení, přesto jsem dorazil příliš pozdě, abych ještě mohl spatřit matčinu pozemskou schránu. Už ležela v&#160;hrobě. Stopy její existence jsem viděl už pouze v&#160;jejích šatech, v&#160;nábytku, v&#160;pracovním nářadí, které leželo na jejím stolku. Vrhl jsem se na pohovku a&#160;málem se topil v&#160;slzách. Byla to první veliká ztráta, kterou jsem utrpěl. Když skonal otec, byl jsem ještě příliš malý, abych tu smrt mohl zplna vnímat. Ačkoliv první žal byl nevýslovně prudký a&#160;myslel jsem, že ho nepřežiji, proti mé vůli se mírnil den ode dne víc a&#160;více, až z&#160;něho byl posléze pouhý stín, a&#160;když uplynulo několik let, už jsem si ani otce nedokázal představit. Teď to bylo jiné. Zvykl jsem si vidět matku jako obraz největší domácké čistoty, obraz trpělivosti, dobro­myslnosti, uspořádanosti a&#160;trvalosti. Tak byla nakonec ohniskem našeho myšlení a&#160;mě téměř nenapadlo, že by to snad někdy bylo jinak. Teprve teď jsem věděl, jak jsme ji milovali. Ta, která nikdy nic nepožadovala, která nikdy na sebe nestrhávala nějaké vztahy, která vždy jen naprosto nenápadně rozdávala, která přijímala vždy jakýkoliv úděl jako dopuštění nebes a&#160;s&#160;klidnou vírou své děti svěřovala budoucnosti, už nebyla. Pod vrstvou hlíny spalo její srdce a&#160;spalo tam možná tak odevzdaně, jako spávalo kdysi v&#160;jizbě pod příkrovem své bílé schrány. Sestra byla jako stín, chtěla mě konejšit a&#160;já nevěděl, jestli útěchu nepotřebuje víc než já. Sestřin manžel byl jat jakousi odevzdaností, tichý a&#160;věnoval se činnostem, jaké vyžadovalo jeho povolání. Dal jsem si po nějaké době ukázat čerstvý matčin hrob, vyplakal si na něm duši a&#160;pomodlil se za matku k&#160;Pánu nebes. Když jsem se vrátil domů, zašel jsem do všech místností, v&#160;nichž k&#160;posledku pobývala, zvláště pak do její soukromé jizby, kde se všechno ponechalo tak, jak to bylo, když onemocněla. Švagr a&#160;sestra mi nabídli, ba poprosili mě, abych u&#160;nich nějaký čas pobyl. Přijal jsem tu nabídku. V&#160;zadním traktu stavení, který jsem měl vždycky rád ze všeho nejvíc, matka mi ještě předtím, než onemocněla, ponejvíce vlastníma rukama zařídila pokoj. Tam jsem se nastěhoval a&#160;vybalil si svá zavazadla. Obě okna pokoje vedla do zahrady, bílé záclony na nich pověsila ještě matka a&#160;povlečení lůžka uhladily také ještě její pečlivé prsty. Ani jsem se neodvažoval něčeho se dotknout, abych nic neporušil. Velmi dlouho jsem v&#160;pokoji nehybně seděl. Pak jsem znovu prošel celý dům. Vůbec mi nepřipadal jako ten, v&#160;němž jsem kdysi prožíval dětství. Zdál se mi hrozně veliký a&#160;cizí. Byt, který si sestra a&#160;její manžel v&#160;domě zařídili, v&#160;něm dříve nebyl, zato otcova a&#160;matčina světnice, která tu byla stále ještě i&#160;po otcově smrti, ta zmizela, stejně tak jsem už nenašel pokoj pro nás děti, ačkoliv ten tady o&#160;všech prázdninách, které jsem trávil doma, pořád ještě byl, ve stavu, v&#160;jakém tu býval za dřívějších dob. Prostě se v&#160;domě zřídila nová domácnost. Když jsem došel až do podstřeší, uviděl jsem, že se opravila vadná místa ve střeše, že se použily nové cihly a&#160;že na hranách, tam kde bývaly dříve oblé cihly, uplatnil se nový způsob tmelení pomocí omítky. To všechno mě zkrušovalo, ačkoliv to bylo přirozené a&#160;ačkoliv bych si toho v&#160;jinou dobu asi stěží všiml. Teď však jsem měl mysl zjitřenou žalem a&#160;připadalo mi, jako kdyby všechno staré, i&#160;matku, z&#160;domu vypudili.</p>
			<p class="MLP_text ParaOverride-1">Od nynějška jsem žil tiše v&#160;pokoji, četl jsem, psal, den co den chodil k&#160;matčinu hrobu, vydával se i&#160;na pole a&#160;do nejednoho lesíka, stranil jsem se však lidí, protože ti pořád mluvili o&#160;tom, o&#160;koho jsem přišel, a&#160;vrtali se pořád v&#160;té věci. Dům byl také velice tichý. Novomanželé neměli dosud děti, švagr, který byl bytostně pokojný a&#160;prostý člověk, pobýval většinou někde mimo dům, sestra s&#160;jedinou děvečkou, kterou měla, obstarávaly domácnost, a&#160;kdykoliv nastával večerní soumrak, dveře, které vedly na ulici, zavřely se zevnitř na železnou závoru a&#160;jenom dveře vedoucí do zahrady byly i&#160;nadále otevřené, dokud nenadešla chvíli na spánek, to pak i&#160;ty sestra zavřela vlastníma rukama. Domácké štěstí těch dvou manželů mělo zjevně pevné základy, to byl balzám na mou ránu a&#160;odpustil jsem švagrovi, že není muž, který by výsostným nadáním a&#160;vzmachem duše pozvedl sestru do výšin nebeského štěstí.</p>
			<p class="MLP_text ParaOverride-1">Tak uplynulo několik týdnů. Ještě než jsem odjel, zašel jsem na náš okresní soud, tam jsem se v&#160;sestřin prospěch vzdal jakýchkoliv dědických národů na majetek, který zanechali po sobě rodiče, a&#160;dal svá práva přepsat na sestru. Tak měli ti dva manželé zajištěnu existenci, pokud jim ji nebesa poskytnou; já jsem v&#160;dědictví dostal své vzdělání a&#160;doufal jsem, že tím, co mi přineslo na znalostech a&#160;co jsem ještě hodlal vyzískat, bohatě pokryje mé životní náklady. Nato jsem, s&#160;díky a&#160;s&#160;vřelými přáními všeho nejlepšího od sestry a&#160;od švagra, odjel zpátky do města.</p>
			<p class="MLP_text ParaOverride-1">Tam jsem teď vedl život téměř důsledně v&#160;ústraní. Našetřil jsem si tolik, že jsem musel na vyučování vynakládat pouze málo ze svého času. Toho zbylého jsem užíval pro sebe a&#160;soustředil jsem se na přírodní vědy, na dějiny a&#160;na státovědu. Svému nejvlastnějšímu povolání jsem věnoval dost málo pozornosti. Mé srdce naprosto vyplňovaly vědy a&#160;umění, jejichž radostí jsem se nikterak neodříkal. Lidskou společnost jsem teď vyhledával méně než kdy předtím. Nezbytí využít co nejvíc čas k&#160;přípravě na povolání a&#160;vedle toho si ještě vydělávat na obživu mě už v&#160;dřívějších letech odkazovalo téměř výhradně na sebe, a&#160;teď jsem v&#160;takovém životě jen pokračoval.</p>
			<p class="MLP_text ParaOverride-1">Ovšem takovéto živobytí netrvalo dlouho. Už za půl roku poté, co jsem odjel od matčina hrobu, došla mě od švagra zpráva, že k&#160;těm dvěma hrobům, otce a&#160;matky, v&#160;naší rodinné hrobce přibyl hrob třetí, hrob mé sestry. Po matčině smrti že se úplně nezotavila a&#160;neočekávané nachlazení ji zcela zmohlo. Švagr mi psal, a&#160;jak jsem viděl, s&#160;upřímným zármutkem, že je teď úplně opuštěný, že už nemá žádnou radost, že hodlá žít sám a&#160;sám, že nejspíš ho nebožka ustanovila dědicem, že by však rád chtěl všechno sdílet se mnou, nemá děti, jeho jediná radost že leží teď v&#160;hrobě, že už je mu lhostejné cokoliv, co vlastní, že tu nepatrnou skývu k&#160;životu, protože ta může být k&#160;jeho prostému životu docela malá, tu že už sežene na tu krátkou dobu, kterou mu je ještě pobývat na světě, než se odebere za Kornélií. Ježto ten člověk mou sestru velice miloval, ježto její dopisy, které mi psala, vždy prozrazovaly, jak je šťastná, dopřál jsem mu ten nevelký majetek a&#160;odepsal jsem mu, že nevznáším žádné nároky a&#160;že ať si užívá veškeré pozůstalosti. Poděkoval mi, z&#160;jeho dopisu jsem však poznal, že z&#160;toho daru nemá nijakou zvláštní radost.</p>
			<p class="MLP_text ParaOverride-1">Stáhl jsem se ještě více do ústraní a&#160;můj život byl nadmíru pochmurný. Hodně jsem kreslil, občas jsem něco zhnětl i&#160;z&#160;hlíny, a&#160;dokonce časem se pokoušel leccos zobrazit i&#160;v&#160;barvách. Po nějaké době mi přišla rukou přítelovou psaná nabídka, abych pobýval u&#160;jedné vzdělané a&#160;zámožné rodiny, abych se za výhodných pro mne podmínek ujal zčásti vyučování chlapce, který je členem oné rodiny, mezi podmínkami byla i&#160;ta, že se nebudu muset nijak vázat, budu moci být začasté nepřítomen a&#160;do jisté míry i&#160;podnikat drobné cesty. V&#160;té vnitřní pustině, v&#160;níž jsem byl, vyhlídka na život v&#160;rodině mě nemálo přitahovala, a&#160;přijal jsem tu nabídku za podmínky, že budu mít zabezpečenu možnost v&#160;kteroukoliv chvíli ten vztah rozvázat. Tu podmínku mi přislíbili splnit, sbalil jsem si věci, a&#160;za tři dny jsem odjel na venkovské sídlo oné rodiny. To sídlo byl příjemný dům poblíž velkých dvorců, jež patřily jednomu hraběti. Dům byl skoro dva dny cesty od města. Byl velice prostorný, měl slunečnou polohu, líbezná travnatá prostranství všude kolem a&#160;souvisel s&#160;velkou zahradou, v&#160;níž se pěstovala dílem zelenina, dílem ovoce, dílem květiny. Majitelem domu byl člověk, který žil z&#160;hojných důchodů, jinak však neměl žádný úřad ani nijaké jiné zaměstnání, aby vydělával peníze. Tak mi ho vylíčili a&#160;dodávali, že je to člověk velmi dobrotivý, s&#160;nímž se každý snáší, že má skvělou, starostlivou ženu a&#160;že krom chlapce tu je už pouze téměř dospělá dívka. Právě tohle také mě přimělo, abych nabídku přijal. Mé jméno že rodině uvedli v&#160;jednom domě, s&#160;nímž je ve velmi těsném vztahu, a&#160;velice mě doporučovali. Na poslední poštu mi poslali naproti vůz. Bylo krásné odpoledne, když jsem dojel do Lužné Vody, jak se jmenoval onen dům. Zastavili jsme pod vysokou bránou, po schodišti sešli dva sloužící, aby ode mne převzali mé věci a&#160;ukázali mi můj pokoj. Ještě jsem se ve voze obíral vykládáním několika knih a&#160;dalších drobností, když sešel dolů i&#160;domácí pán, způsobně mě uvítal a&#160;sám mě dovedl do příbytku, který sestával ze dvou přívětivých pokojů. Řekl, ať se tu zařídím podle svého, ať mám při tom na mysli jen a&#160;jen své pohodlí, dal už pokyn jednomu sloužícímu, aby plnil mé rozkazy, a&#160;až budu hotov a&#160;budu si třeba přát, abych si promluvil s&#160;jeho manželkou, ať prý zazvoním, sloužící že mě k&#160;ní zavede. Nato se zdvořile rozloučil a&#160;odešel ode mne. Ten člověk se mi velmi líbil. Zbavil jsem se svých zaprášených šatů, umyl jsem se, uspořádal si v&#160;pokoji jen to nejnutnější, oblékl se na návštěvu a&#160;dal se vyptat paní domu, jestli za ní smím zajít. Poslala mi kladnou odpověď. Vedli mě po chodbě, kde visely rozličné obrazy, vešli jsme do jakéhosi předsálí a&#160;odtud do pokoje paní. Byla to velká místnost se třemi okny, k&#160;níž přiléhala půvabná komnata. V&#160;pokoji byl světlý nábytek, několik obrazů, a&#160;odpolední slunce tlumily jemné záclony. Paní seděla u&#160;velkého stolu, u&#160;nohou si jí hrál chlapec a&#160;stranou u&#160;malého stolku sedělo děvče a&#160;mělo před sebou knihu, vypadalo to, že předtím předčítalo. Paní vstala a&#160;vyšla mi naproti. Byla velice krásná, ještě dosti mladá a&#160;nejvíc mi bylo nápadné to, že má velice krásné hnědé vlasy, avšak hodně tmavé, velké černé oči. Trochu jsem se lekl, nevěděl jsem však proč. Přívětivě, takže jsem jí okamžitě zcela důvěřoval, požádala mě, ať se posadím, a&#160;když jsem tak učinil, oslovila mě křestním jménem i&#160;příjmením, téměř srdečně mě přivítala a&#160;řekla, že se už nemohla málem dočkat, až mě uvidí u&#160;sebe pod střechou.</p>
			<p class="MLP_text ParaOverride-1">‚Alfréde,‘ zahlaholila, ‚pojď sem a&#160;polib tomuhle pánovi ruku!‘</p>
			<p class="MLP_text ParaOverride-1">Chlapec, který si až dosud hrál vedle ní, vstal, přišel ke mně, políbil mi ruku a&#160;řekl: ‚Buď vítán!‘</p>
			<p class="MLP_text ParaOverride-1">‚Buď i&#160;ty vítán,‘ opáčil jsem a&#160;trochu chlapci stiskl ručku. Měl růžovoučkou tvářičku, vlasy stejně hnědé jako matka, avšak tmavě modré oči, tak jako jsem je, jak jsem si myslel, viděl už u&#160;jeho otce.</p>
			<p class="MLP_text ParaOverride-1">‚Tohle je to děcko, kvůli kterému jsem tak toužila, abyste tady u&#160;nás byl,‘ řekla paní. ‚Ani ho moc učit nebudete, na to jsou tu učitelé, co chodí do domu, my vás prosíme, abyste u&#160;nás žil, abyste se uvolil dělat chlapci začasté společnost, takže bude vedle otce pospolu i&#160;s&#160;mladým mužem, což na něj bude mít možná vliv. Výchova asi není než přátelský styk, chlapec, i&#160;když je tak malý, nemusí se věčně stýkat jen s&#160;matkou anebo zase pouze s&#160;chlapci. Vyučování je daleko snazší než výchova. Na ně je třeba jenom něco vědět a&#160;umět to sdělovat, na výchovu se musí kýmsi být. Jestliže však jednou někdo někým je, pak, domnívám se, také snadno vychovává. Má přítelkyně Adéla, manželka obchodníkova, jehož krám je naproti hlavním vratům velechrámu, mi o&#160;vás vyprávěla. Pokud budete pokládat za vhodné chlapce i&#160;něčemu vyučovat, je na vašem uvážení, jak a&#160;nakolik to budete činit.‘</p>
			<p class="MLP_text ParaOverride-1">Nedokázal jsem na to nic říci; byl jsem celý rudý.</p>
			<p class="MLP_text ParaOverride-1">‚Matyldo,‘ řekla paní, ‚pozdrav tohohle pána také, bude u&#160;nás bydlet.‘</p>
			<p class="MLP_text ParaOverride-1">Děvče, které dál sedělo za stolem u&#160;své rozevřené knihy, teď vstalo a&#160;přišlo ke mně. Žasl jsem, jak velké už děvče je, myslel jsem si, že je menší. Seděla na poněkud nižší židli. Když přišla ke mně, vstal jsem, uklonili jsme se sobě navzájem, Matylda se vrátila ke svému sedátku, a&#160;já jsem se uvelebil znovu na svém. Paní zřejmě podnítila i&#160;tohle vítání, aby mě přešel ten ruměnec. A&#160;on se také z&#160;valné části vytratil. Nejspíše odpovědi na to, co mi říkala, ani neočekávala. Teď se mě vyptávala na nedůležité věci a&#160;já jí odpovídal. Do nějakých důvěrnějších věcí, anebo dokonce do záležitostí mé rodiny se nepouštěla. Když už rozmluva nějakou chvíli trvala, rozloučila se se mnou, řekla, ať si po cestě trochu odpočinu, že se znovu uvidíme u&#160;večeře. Chlapec mě po celou dobu držel za ruku, stál pořád u&#160;mě a&#160;často mi pohlížel do obličeje. Teď jsem vymanil svou dlaň z&#160;jeho, ještě jsem ho jednou pozdravil, uklonil jsem se matce a&#160;vyšel z&#160;pokoje.</p>
			<p class="MLP_text ParaOverride-1">Když jsem byl ve svém příbytku, usedl jsem na jednu z&#160;krásných židlí. Teď jsem věděl, proč mi stanovili tak skvělé podmínky a&#160;jak obtížný mám úkol. Váhal jsem. Jak si paní vedla, to se mi velice líbilo, tedy jsem váhal tím víc. Když jsem nějakou dobu seděl na židli, zvedl jsem se zas a&#160;napadlo mě, že musím ještě zajít za domácím pánem. Zazvonil jsem a&#160;požádal sloužícího, který vešel dovnitř, aby mě k&#160;pánovi dovedl. Sloužící mi odpověděl, že pán šel do lesa a&#160;vrátí se teprve k&#160;večeru. Prý zanechal jen rozkaz, ať mi řeknou, že si mám klidně vybalit své cestovní věci, odpočinout si a&#160;že mi nemají ukládat stran jeho žádné povinnosti, ráno že se může domluvit všechno další. Tedy jsem zase odložil šaty, které jsem měl, když jsem byl za domácí paní, oblékl jsem se jinak a&#160;pořádal jsem si věci v&#160;příbytku. Za téhle činnosti mi uběhl celý zbytek dne, který ještě zůstával. Když jsem byl hotov, už se stmívalo. Poté co jsem se umyl a&#160;oblékl k&#160;večeři, řekl mi sloužící, že se pán už mezitím vrátil a&#160;že se chystá za mnou zajít. Souhlasil jsem, pán přišel a&#160;zeptal se, jestli bylo v&#160;mém příbytku všechno zchystáno tak, jak má být, a&#160;jestli nic nepostrádám. Odpověděl jsem, že všechno překonává má očekávání, a&#160;tedy požadovat ještě něco dalšího by byla čirá neskromnost. Pán řekl, že by rád, aby můj příjezd sem provázelo požehnání, můj zdejší pobyt byl utěšený a&#160;abych odsud jednou neodjížděl s&#160;lítostí a&#160;žalem. Nato mě vybídl, ať s&#160;ním jdu na večeři. Vydali jsme se do nadmíru světlé jídelny a&#160;tam jsme pojedli prostou večeři a&#160;vedli prosté rozmluvy. U&#160;stolu byl pán, paní, ony dvě děti a&#160;já.</p>
			<p class="MLP_text ParaOverride-1">Druhého dne dopoledne jsem se dal zeptat, jestli mohu zajít za domácím pánem. Vybídli mě k&#160;tomu a&#160;můj sloužící mě k&#160;němu dovedl. Měl jsem na sobě tytéž šaty na návštěvu jako včera u&#160;paní. Domácí pán seděl u&#160;písemností a&#160;spisů, když jsem vešel, vstal, vyšel mi naproti, přivítal mě co nejskvěleji a&#160;dovedl mě ke stolu. Byl už zcela a&#160;velice vybraně oblečen. Když jsme se posadili, řekl: ‚Buďte u&#160;nás doma ještě jednou vítán. Byl jste nám tolik doporučován, až jsme byli celí šťastní, že jste k&#160;nám přijel, že hodláte nějakou dobu u&#160;nás bydlet a&#160;že dovolíte, aby se můj milý chlapec, protože mu přeji úspěšnou budoucnost, těšil z&#160;vaší společnosti. Jak mám za to, za nějakou dobu možná uvidíte, že jsme vaši přátelé, a&#160;vy nás obdaříte zase nejspíš vaším přátelstvím. Svou vlastní činnost si konejte tak, jak budete chtít, soustřeďte se na to, co bude vyžadovat vaše budoucí povolání, a&#160;počínejte si ve všem, jako kdybyste byl ve svém vlastním domě. Budete si tu muset asi zvykat na jednoduchost. Míváme tady a&#160;ve městě málo návštěv a&#160;sami se na ně rovněž příliš nevydáváme. Matyldu vychovává paní sama. Na vychovatelky jsme neměli štěstí. Vzdali jsme se proto snahy najít Matyldě nějakou společnici. Matylda je u&#160;matky, občas se setkává s&#160;děvčaty svého věku a&#160;leckdy je u&#160;debat a&#160;na procházkách s&#160;dvěma staršími hodnými a&#160;milými dívkami. Jinak je uprostřed svého vzdělávání a&#160;čas tráví učením. Jak je to s&#160;chlapcem, to uvidíte sám. Řekli nám, že jste ve městě žil hodně v&#160;ústraní, proto jsme měli za to, že u&#160;nás nebudete zrovna příliš postrádat lidskou společnost. Zabývám se několika vědeckými tématy, a&#160;pokud by vám debata o&#160;nich, jestliže se nad nimi sejdeme, nebyla nepříjemná, považujte mě tady za někoho jako za vašeho staršího bratra, a&#160;nejenom v&#160;tomhle, ale i&#160;ve všem ostatním.‘</p>
			<p class="MLP_text ParaOverride-1">‚Vaše laskavost mě velice zahanbuje,‘ odpověděl jsem mu, ‚a teprve teď vidím, jak velký je úkol, který u&#160;vás budu mít. Nevím, jestli mu budu moci dostát třeba i&#160;jen nepatrně.‘</p>
			<p class="MLP_text ParaOverride-1">‚To snad nebude pro vás tak těžké, abyste mu dostál,‘ opáčil domácí pán.</p>
			<p class="MLP_text ParaOverride-1">‚A když mu přesto nedostojím?‘ zeptal jsem se.</p>
			<p class="MLP_text ParaOverride-1">‚Pak asi budeme tak upřímní, abychom vám to řekli a&#160;mohlo se podle toho jednat,‘ odpověděl mi.</p>
			<p class="MLP_text ParaOverride-1">‚Tím se mi u&#160;srdce velice ulevilo,‘ opáčil jsem, ‚protože takhle nikdy nemůže povstat jakákoliv nedůvěra. Dosud jsem žil jenom ve dvou rodinách, v&#160;rodině své matky&#160;– otec totiž zemřel, když jsem byl ještě velice mladý&#160;– a&#160;v&#160;rodině jednoho důstojného starého správního úředníka, v&#160;jehož domě jsem byl na stravu a&#160;na bytě, když jsem chodil do latinských škol. První rodina je mi tak jako každému člověku nezapomenutelná a&#160;ta druhá rovněž.‘</p>
			<p class="MLP_text ParaOverride-1">‚Možná taková bude i&#160;ta naše,‘ řekl, ‚teď dovolte, abych vám ukázal dům a&#160;všechno, co k&#160;němu patří, abyste znal místo, kde nejspíš budete nějakou chvilku žít. Anebo pokud hodláte dělat něco jiného, dělejte to. Ke mně máte dveře vždycky otevřené, neohlašujte se předem a&#160;nemusíte klepat.‘</p>
			<p class="MLP_text ParaOverride-1">Když to řekl, naše rozmluva byla u&#160;konce, vstali jsme, rozloučili se, pán mi přátelsky podal ruku a&#160;vyšel jsem z&#160;pokoje.</p>
			<p class="MLP_text ParaOverride-1">Oblékl jsem si své obvyklé šaty a&#160;dal jsem se zeptat, jestli má Alfréd čas, aby šel se mnou a&#160;ukázal mi něco z&#160;domu a&#160;ze zahrady. Dostalo se mi odpovědi, že Alfréd hned přijde a&#160;že má času habaděj. Matka sama ke mně chlapce dovedla a&#160;přivedla i&#160;jednoho sloužícího, ten měl s&#160;sebou svazek klíčů a&#160;dostal pokyn, aby mi ukázal místnosti v&#160;domě. Sloužící byl starý člověk a&#160;zřejmě měl dohled nad ostatním služebnictvem. Matka hned zase odešla. Prohodil jsem s&#160;chlapcem několik přátelských slov; vypadal na něco přes sedm let, a&#160;to, co jsem řekl, nenuceně, a&#160;jak mi připadalo, bezelstně po mně zopakoval. Pak jsme si šli prohlédnout místnosti v&#160;domě. Budova nebyla stará, nebyl to žádný zámek a&#160;vystavěli ji tak asi v&#160;sedmnáctém století. Skládala se ze dvou křídel, která tvořila pravý úhel a&#160;obklopovala písčité prostranství. Příjezd byl z&#160;opačné strany, proto se to písčité prostranství, na němž byly květinové záhony, podobalo spíše nějaké zahradě a&#160;hřišti pro děti než příjezdu. Byly na něm, a&#160;to na zdech domu, upevněny rovněž plátěné přístřešky, které se tu rozkládaly proti slunci. Dům měl přízemí a&#160;jedno poschodí. Oběma po celé délce vedla široká chodba, z&#160;níž se chodilo do pokojů. Stěny chodby byly sněhobílé, vyzdobené štukaturou, okna opatřená krásnou mříží a&#160;hnědé dveře do pokojů se jen jen leskly, jak byly navoskované. Na mnoha místech v&#160;chodbě visely olejomalby. Nebyly nijak vynikající, ale ani zdaleka ne tak špatné, jak obyčejně bývají podobné olejomalby na chodbách a&#160;na schodištích. Věci, které byly na nich zpodobeny, točily se v&#160;kruhu dost těsném: krajiny s&#160;výhledem na okolí anebo na pozoruhodné budovy, zvířata&#160;– především psi s&#160;loveckými potřebami&#160;–, kuchyňské nádobí anebo interiér pokojů a&#160;jiných místností. Starý sloužící odemkl nejednu jizbu, která se nepoužívala; v&#160;domě jich totiž bylo více, než v&#160;kolika současní obyvatelé bydleli. Byla tu veliká síň s&#160;velice krásným nábytkem a&#160;zařízením a&#160;v&#160;ní, bylo-li to nutné, přijímali se početní hosté, pak tu byly další pokoje k&#160;rozmanitému použití, mezi nimi velice prostorný pokoj s&#160;knihami a&#160;pokoje pro hosty. Všechno to bylo krásně zařízené a&#160;udržovalo se v&#160;čistotě a&#160;v&#160;pořádku. Když jsme uviděli celý dům, řekl Alfréd, že Raimund, onen starý sloužící, už není potřeba, zahradu že mi ukáže už sám. Souhlasil jsem s&#160;tím, propustil starého sloužícího a&#160;vyšel s&#160;Alfrédem ven. Do přízemí, kde byla kuchyně, pokoje pro čeleď a&#160;podobně, jsme nezavítali. Stáje a&#160;úschovna pro vozy byly stranou domu ve vlastních budovách. Když jsme vyšli ven, objevilo se velice krásné travnaté prostranství, které protínaly rozmanité uměle založené pěšiny. Na tom prostranství v&#160;dosti značných odstupech byly rozložité stromy. Ke každému vedla pěšina a&#160;téměř pod každým byla lavička anebo sedátko. Alfréd mě dovedl k&#160;většině z&#160;nich a&#160;vyjmenoval mi je. Potěšil mě ten příznak paměti a&#160;pozornosti. Alfréd mi také vyprávěl, co dělali tu pod tím, tu pod oním stromem a&#160;jak si hráli. Ty stromy byly duby, lípy, jilmy a&#160;velký počet hodně velkých rušní. Tenhle les měl v&#160;sobě cosi velice půvabného.</p>
			<p class="MLP_text ParaOverride-1">‚Nesmím chodit sám k&#160;rybníku,‘ řekl Alfréd, ‚protože bych do něho mohl snadno spadnout, a&#160;já tam také nechodím; ale protože jsi dneska se mnou, mohli bychom k&#160;němu zajít. Pojď se mnou, mám s&#160;sebou chléb, budeme ho sypat kachnám a&#160;rybám.‘</p>
			<p class="MLP_text ParaOverride-1">Popadl mě za ruku a&#160;já se dal od něho vést. Protáhl mě drobným křoviskem k&#160;průměrně velkému rybníku, který byl pozoruhodný tím, že na něm v&#160;nepatrných vzdálenostech od sebe byly umístěny dřevěné chatičky, určené k&#160;tomu, aby v&#160;nich hnízdily divoké kachny. Což se také hojně dělo. Léto ještě příliš nepokročilo a&#160;viděli jsme ještě nejednu matku se svými téměř již dospělými, ale doposud letu neschopnými mláďaty, jak plovou po hladině sem a&#160;tam. Na březích byla rozmanitě rozmístěna prkénka s&#160;krmením. Ve vodě se pohybovalo velké množství těžkopádných kaprů. Alfréd vyňal z&#160;kapsy bílý chléb, rozlámal ho na kousíčky, házel jeden po druhém do vody a&#160;radoval se, když po nich chňapaly kachny a&#160;i nejedna neobratná tlamička některého kapra. Vypadalo to, že mě dovedl k&#160;rybníku hlavně kvůli tomu. Když s&#160;chlebem skončil, šli jsme dál. Alfréd řekl: ‚Jestli chceš vidět i&#160;zahradu, já těm tam dovedu.‘</p>
			<p class="MLP_text ParaOverride-1">‚Ano, chtěl bych ji vidět,‘ odpověděl jsem mu.</p>
			<p class="MLP_text ParaOverride-1">Vyvlekl mě z&#160;křoviska, dali jsme se na opačnou stranu domu, tam byla mříží obehnaná velká zahrada a&#160;vraty jsme do ní vešli. Přivítaly nás květiny, zelenina, zakrslé i&#160;laťové ovoce. V&#160;dálce jsem uviděl tyčit se i&#160;větší a&#160;nejspíše navýsost ušlechtilé ovocné stromy. Že se mi zahrada líbí o&#160;hodně více než rybník, to jsem Alfrédovi neříkal, on to ani vědět nemusel. Květiny, jaké se v&#160;zahradách obvykle vyskytují, pěstovaly se tu velice krásně. Nejenže měly své místo, které se k&#160;nim nadmíru hodilo, byly i&#160;sestaveny do celku nadmíru sličného. Co do zeleniny jsem podle mého mínění viděl ty nejlepší druhy, jaké se najdou vždy pouze v&#160;obchodech ve městě. Mezi nimi rostlo zakrslé ovoce. Ve sklenících byly květiny, ale i&#160;ovoce. Velice dlouhá ulička, nad níž se klenulo víno, dovedla nás do ovocné zahrady. Stromy tu rostly ve slušných vzdálenostech od sebe, byly dobře zachovalé, pod sebou měly trávu a&#160;i tady vedly zase pěšiny od jednoho ke druhému. Na pravé straně tuhle část zahrady ohraničovaly husté lískové keře. Prošli jsme jimi po jakési stezce. Na druhé straně jsme narazili na volné prostranství a&#160;na něm stál dost velký zahradní domek. Byl zděný, měl vysoká okna, střechu z&#160;tašek a&#160;tvarem to byl šestiúhelník. Celé vnější stěny tohohle domku pokrývaly růže. Na zdech byly upevněny latě a&#160;k&#160;nim byly přivázané větvičky růží. Růže byly v&#160;hlíně u&#160;domu, měly rozličnou velikost a&#160;vyvázané byly tak, že pokrývaly celé zdi. Ježto byl právě čas, kdy kvetly růže, a&#160;tyhle měly květy mimořádně hojné, vypadalo to tak, že se tu tyčí jakýsi svatostánek z&#160;růží a&#160;do něho že jsou vsazena okna. Vyskytovaly se tu všechny barvy, od nejtemnější červené, téměř fialkově modré, přes růžově rudou a&#160;žlutou až po bílou. Vůně se šířila až do velké dálky. Dlouho jsem stál před tím domkem, a&#160;Alfréd stál vedle mne. Kromě růží u&#160;zahradního domku byly růžové keříky různě po celém prostranství a&#160;stromky růží v&#160;záhonech. Ty byly uspořádány podle jakéhosi důmyslného plánu, to se ukázalo, hned jak na ně člověk pohlédl poprvé. Všechny kmínky měly cedulky se jmény.</p>
			<p class="MLP_text ParaOverride-1">‚To je Růžová zahrada,‘ řekl Alfréd, ‚je tu hodně růží, ale žádná se nesmí utrhnout.‘</p>
			<p class="MLP_text ParaOverride-1">‚Kdo pěstuje ty růže a&#160;kdo se o&#160;ně stará?‘ zeptal jsem se.</p>
			<p class="MLP_text ParaOverride-1">‚Otec a&#160;matka,‘ odpověděl mi Alfréd, ‚a musí jim pomáhat zahradník.‘</p>
			<p class="MLP_text ParaOverride-1">Zašel jsem ke všem růžovým záhonům a&#160;poté putoval kolem celého domku. Když jsem si všechno prohlédl, vešli jsme i&#160;do domku. Byl vydlážděn mramorem, na něm pak spočívaly rákosové rohože. Uprostřed byl stůl a&#160;u&#160;stěn lavičky, sedátka na nich byla upletena z&#160;rákosu. Domkem vál příjemný chlad; okna, jimiž mohlo svítit dovnitř slunce, musela se chránit dělenými trámky. Když jsme zase vyšli z&#160;útrob onoho zahradního domku, zavítali jsme ještě jednou do ovocné zahrady a&#160;došli až na její konec. Když jsme prošli zahradní brankou, řekl Alfréd: ‚Tady je zahrady konec, a&#160;musíme udělat čelem vzad.‘</p>
			<p class="MLP_text ParaOverride-1">Což jsme také učinili, znovu jsme došli ke vchodovým vratům, prošli jimi, odebrali se do domu a&#160;odvedl jsem Alfréda k&#160;matce.</p>
			<p class="MLP_text ParaOverride-1">To byl dům a&#160;zahrada v&#160;Lužné Vodě, na usedlosti pána a&#160;paní Maklodenových.</p>
			<p class="MLP_text ParaOverride-1">První den proběhl velmi dobře, stejně tak i&#160;druhý, třetí a&#160;několik dalších. Zabydlel jsem se ve svých dvou pokojích a&#160;ticho v&#160;kraji mi v&#160;mém současném rozpoložení dělalo velice dobře. O&#160;Alfrédovo vyučování bylo postaráno tak, že hrabě, jehož dvorce byly poblíž Lužné Vody, a&#160;jistý pán z&#160;Lužné Vody, jak se teď také říkalo Maklodenovi, věnovali jistou částku a&#160;přidali ji učiteli v&#160;obci Lužná Voda, s&#160;podmínkou, že to místo bude stále zastávat člověk vzdělaný v&#160;jistých oborech, a&#160;oni měli právo navrhovat, kdo to bude, a&#160;ten člověk na sebe vezme závazek, že bude děti rodiny pána z&#160;Lužné Vody a&#160;děti správce dvorů vyučovat u&#160;nich doma, za to se ovšem platilo zvlášť. Škola a&#160;kostel v&#160;Lužné Vodě byly od panského domu na necelou půlhodinu cesty pěšky. Učitel přicházel každé odpoledne a&#160;nějakou dobu pobyl u&#160;Alfréda. Matyldu vyučoval už pouze zřídkakdy. Pro Alfréda jsem měl zařídit podobné lekce, což jsem také učinil, po domluvě s&#160;učitelem, což byl skromný a&#160;ne nevzdělaný mladý člověk. Vyhradil jsem si pro sebe vyučování v&#160;jistých věcech, teď především vyučování jazykům. Tak se celá věc uvedla do chodu a&#160;tak běžela.</p>
			<p class="MLP_text ParaOverride-1">Život v&#160;Lužné Vodě byl vpravdě velice prostý. Vstávalo se s&#160;ranním sluncem, lidé se sešli v&#160;jídelně na snídani, po níž se chvíli trochu rozmlouvalo, a&#160;pak všichni šli za svými záležitostmi. Děti musely dělat úkoly, těch dostávala zvláště Matylda hodně od matky v&#160;několika oborech. Otec šel do svého pokoje, četl, psal anebo se poohlížel po zahradě anebo po svém malém pozemku, který patřil k&#160;domu. Já jsem se dílem zabýval ve svém příbytku pracemi, s&#160;nimiž jsem začal ještě ve městě a&#160;tady jsem v&#160;nich pokračoval, dílem jsem byl v&#160;pokoji u&#160;Alfréda a&#160;řídil, co má udělat, a&#160;dohlížel na všechno. Matka mi byla v&#160;tom oporou a&#160;pokládala za svou povinnost být u&#160;Alfréda ještě víc než já. Poledne nás opět shromáždilo v&#160;jídelně, odpoledne byly hodiny učení a&#160;zbytek dne se využíval k&#160;rozhovorům, k&#160;procházkám, k&#160;pobývání na zahradě anebo, zvláště když bylo deštivo, ke společnému čtení té nebo oné knihy. Co se mohlo udělat pod širým nebem, odbývalo se tam raději než v&#160;pokojích. Zvláště se k&#160;tomu hodilo pobývání pod plátěným přístřeškem u&#160;domu, ten měla matka nad jiné ráda. Po celé hodiny se na tomhle prostranství zabývala takovou a&#160;onakou ženskou prací a&#160;děti svým psaním anebo knihami. Tak tomu bylo, zejména když dopolední slunce už kořenilo povětří, přesto však doposud nemělo sílu rozpalovat zdi a&#160;pobývání u&#160;nich znechutit. A&#160;také se používaly rozmanité lavičky na travnatém prostranství, k&#160;nimž se přistavil stůl, i&#160;vnitřek domu s&#160;růžemi. Občas jsme se domluvili na delších procházkách. V takových dnech žádné učební hodiny nebyly, stanovila se doba, kdy se mělo vyrazit, všichni museli být zchystáni a&#160;vydali jsme se na cestu, když se ozval příslušný úder zvonu. Zašli jsme občas na nějakou horu, do lesa anebo jsme putovali krásnou, milou krajinou. Někdy jsme se vydali i&#160;do některé osady. Kolem domu byly v&#160;nepatrných vzdálenostech rozsety usedlosti rodin, s&#160;nimiž se obyvatelé Lužné Vody stýkali. Často přijel k&#160;našemu domu nějaký ten kočár, často ten náš vyjel do sousedství. Děti se srocovaly do pospolitého houfu a&#160;starší se scházeli. Alfrédova matka ráda viděla, jak mi řekla, když některá Matyldina přítelkyně u&#160;její dcery pobyla delší dobu, nikdy se však neodhodlala dceru poslat na návštěvu k&#160;jiným lidem. Nechtěla být od ní odloučena. Ani Matylda, tvrdila, necítila by se dobře, kdyby byla od ní daleko. Z&#160;umění se při vzájemných návštěvách provozovala především hudba. Pěstoval se zpěv, klavír a&#160;do kvartet ještě i&#160;housle. Alfrédův otec byl podle mého názoru v&#160;houslích mistrem. My podobným produkcím naslouchali. My, kteří jsme zrovna neměli co dělat, velmi rádi jsme se i&#160;dívali, když děti hopsaly po travnatém prostranství a&#160;vesele si hrály. Při tom všem však Alfrédova matka obstarávala i&#160;svou rozsáhlou domácnost. Vydávala sloužícím a&#160;děvečkám, co bylo v&#160;domě potřeba, starala se o&#160;vhodné a&#160;účelné využití toho všeho, řídila nákupy a&#160;vydávala pokyny k&#160;těm a&#160;k&#160;oněm pracím. Oděv domácího pána, paní i&#160;dětí byl výtečný, ale také velice prostý a&#160;úhledný. Po jídle se často ještě hodnou chvíli sedělo a&#160;rozmlouvalo u&#160;stolu a&#160;pak se každý uchýlil do svého pokoje.</p>
			<p class="MLP_text ParaOverride-1">Tak uplynul jistý čas a&#160;pomalu nadcházel podzim. Víc a&#160;víc jsem přivykal životu v&#160;domě a&#160;cítil se den ze dne lépe. Jednali se mnou navýsost laskavě. Cokoliv jsem potřeboval, bylo vždycky tady, ještě než se taková potřeba zřetelně projevila. Ale neobjevovalo se jenom to, co jsem potřeboval, nýbrž i&#160;to, čím se dá život ozdobit.</p>
			<p class="MLP_text ParaOverride-1">Stavěli mi do pokoje ve vázách květiny, které jsem měl rád, čas od času se tu vyskytla kniha, nové kreslicí náčiní, a&#160;když jsem tu jednou několik dnů nebyl, poté co jsem se vrátil, uviděl jsem, že mám příbytek vyšňořen barvami, které jsem nadmíru chválil v&#160;jednom sousedním zámku, kam jsme zavítali. Na procházkách se ke mně často přidával Alfrédův otec, šli jsme odloučeni od ostatních a&#160;vedli jsme debaty, které mi v&#160;tom, co říkal on, připadaly nad jiné obsažné. Stejně tak Alfrédova matka se mnou docela ráda rozmlouvala. Kdykoliv jsem byl v&#160;Alfrédově pokoji, který přiléhal k&#160;jejímu, častokrát přišla dovnitř a&#160;hovořila se mnou, anebo mi dovolila vejít k&#160;ní do pokoje, vybídla mě, ať si sednu, a&#160;rozmlouvala se mnou. Vypověděl jsem jí postupně všechno, jak je to s&#160;mou rodinou, za­uja­tě poslouchala a&#160;řekla leccos, co se mi ukládalo navýsost blaživě do duše. Alfréd ke mně lnul hned od prvního dne a&#160;tahle náklonnost rostla. Alfréd neměl nitro pokřivené. Tělesně byl nadmíru zdráv a&#160;to mělo vliv i&#160;na jeho ducha, který nadto zásluhou jeho nejbližších obklopovala uměřenost a&#160;klid. Učil se velice bedlivě a&#160;učil se snadno a&#160;dobře, byl poslušný a&#160;opravdový. Záhy jsem k&#160;němu přilnul. Ještě než nadešla zima, žádal, ať smí bydlet ne už vedle matky, nýbrž vedle mne, není přece už malý kluk, aby věčně matku potřeboval, a&#160;už brzy se postaví po bok mužům. Na mou prosbu se k&#160;tomu svolilo, dostal pokoj vedle mne, a&#160;sloužící, který až doposud měl vyřizovat krom jiného hlavně mé příkazy, byl nám přidělen oběma společně. Alfrédova tělesná schrána se i&#160;dost čile vyvíjela, v&#160;létě vyrostl, hlava mu zesouměrněla, pohled se zvýraznil.</p>
			<p class="MLP_text ParaOverride-1">Tak skončil podzim, a&#160;když už ráno co ráno ležela na lukách jinovatka, přesídlili jsme do města. Tady se leccos změnilo. Alfréd a&#160;já jsme bydleli znovu vedle sebe; ale namísto oblohy a&#160;hor a&#160;zelených stromů nahlížely k&#160;nám okny domy a&#160;zdi. Ježto jsem dříve žil ve městě, byl jsem na něco takového zvyklý a&#160;Alfréd si toho příliš nevšímal. Zaměstnávalo se více učitelů ve více oborech a&#160;hodiny byly sevřenější než na venkově. Také jsme přicházeli do styku s&#160;více lidmi a&#160;účinky se zmnožovaly. Ale ani tady se mnou nejednali o&#160;nic hůře než na venkově. Zvolna už mě považovali za člena rodiny a&#160;všechno, co patřilo vespolek celé rodině, připadlo i&#160;mně. Alfrédova matka se mi starala o&#160;domácí záležitosti a&#160;pouze pořizování šatů, knih a&#160;podobně bylo mou věcí.</p>
			<p class="MLP_text ParaOverride-1">Sotva zavály první jarní větříky, vydali jsme se znovu do Lužné Vody. Matylda, Alfréd a&#160;já jsme seděli v&#160;jednom kočáře, otec a&#160;matka ve druhém. Alfréd se ode mne nechtěl odloučit a&#160;chtěl sedět vedle mne. Muselo se to tedy zařídit tak, aby Matylda seděla naproti nám. Když jsem přišel do oné rodiny, nebylo jí ještě čtrnáct let. Teď už jí táhlo na patnáct. Za poslední rok hodně vyrostla, takže teď byla velká jako dospělé děvče. Postavu měla navýsost štíhlou, ale velice pohlednou. Často ji oblékali do tmavého, protože to jí velice slušelo. Když si vyšla v&#160;tmavomodrých anebo v&#160;karafiátově hnědých šatech a&#160;nahoře oděv vroubila krásná bílá barva, sálal z&#160;ní půvab, který jako kdyby říkal, že všechno je tak, jak být má. Líce měla navýsost svěží, jemně ruměné a&#160;teď poněkud protáhlé, ústa téměř růžově rudá, veliké oči zářivě černé a&#160;z&#160;jemného čela jí ubíhaly vzad nelomeně hnědé vlasy. Matka ji nade všechno milovala, téměř ji od sebe nepustila, rozmlouvala s&#160;ní, chodila s&#160;ní na procházky, na venkově ji sama učila a&#160;ve městě byla u&#160;každé hodiny, kdy dceru vyučoval ten nebo onen cizí učitel. Jen se mnou a&#160;s&#160;Alfrédem se minulé léto Matylda směla procházet často po zahradě na růžovém prostranství, ba i&#160;po kraji. To jsem chodil s&#160;oběma dětmi, vyptával se jich, vyprávěl jim, dával si sám klást otázky a&#160;dával si vyprávět. Alfréd mě valnou většinou držel za ruku anebo se na mne pokoušel všelijak zavěsit, a&#160;dokonce za pomoci hůlky s&#160;rukojetí, kterou si vyřezal podle nějaké knihy. Matylda si vykračovala vedle nás. Měl jsem pokyn dbát, aby nedělala žádné prudké pohyby, protože ty pro takové děvče nejsou slušné a&#160;mohly by uškodit jejímu zdraví, a&#160;aby se neocitla v&#160;bažinaté anebo nečisté končině a&#160;nezašpinila si střevíce anebo šaty; byla totiž vždycky jako ze škatulky. Šaty musela mít neustále bez jediné poskvrny, zuby, ruce naprosto čisté a&#160;hlavu a&#160;vlasy den co den upravovali tak výtečně, že nemohla povstat jediná vada. Ukazoval jsem dětem hory, které se daly vidět, a&#160;řekl jim, jak se jmenují, učil jsem je znát stromy, keře a&#160;i leckterou luční rostlinu, sbíral jsem jim kamínky, hlemýždí ulity, mušle a&#160;vykládal jim o&#160;tom, jak zvířata hospodaří, i&#160;taková, která jsou veliká a&#160;silná a&#160;žijí v&#160;dalekých lesích, a&#160;dokonce v&#160;pouštích. Alfréd měl velmi rád ptáky, to, jak žijí a&#160;co dělají, zejména jak zpívají. Měl radost, když podle letu poznal, o&#160;jakého ptáka jde, a&#160;když v&#160;křoví anebo v&#160;lese zazněly jejich hlasy, dokázal vyjmenovat, který zpěvný pták se to ozývá. Naučil tohle všechno trochu i&#160;Matyldu a&#160;u&#160;každého zvuku se jí ptal, odkud že pochází. Nikdy jsem neporušil matčiny předpisy a&#160;Matylda díky těmhle procházkám nabývala na kráse zevnějšku a&#160;na zdraví. Matka ji už v&#160;létě a&#160;na podzim nechávala chodit s&#160;námi a&#160;teď jí dovolovala s&#160;námi i&#160;jezdit. Dva dny Matylda seděla naproti nám. Zrána a&#160;o&#160;večerech bylo ještě dost chladno. Měl jsem na sobě kabát a&#160;Alfréd byl ve svrchníku zapnutém až ke krku. Matylda přes své tmavé vlněné šaty, z&#160;nichž nevyčuhovaly ani špičky bot, měla kabátek, který jí zahaloval celou vrchní polovinu těla až po bradu, na hlavě měla teplý klobouk s&#160;podstatnou podšívkou, jeho širé poddajné okraje se ohýbaly dolů, takže jí nebyly vidět než takřka pouze líce, které tím březnovým vzduchem byly ještě ruměnější, a&#160;zářivé oči. Probírali jsme, co hodláme podnikat příští léto. Ale hlavně jsme se v&#160;našich debatách zabývali vším tím, co jsme zahlédli na cestě nebo někde poblíž, pojmenovávali jsme to a&#160;mluvili o&#160;tom. Tak jsme za jasného a&#160;průzračného březnového povětří dorazili do Lužné Vody. Stromy před okny doposud neměly listí, zahrada byla pustá a&#160;pole nebyla ještě zelená, vyjma těch, kde rostly ozimy.</p>
			<p class="MLP_text ParaOverride-1">Ačkoliv bylo venku hodně nehostinné počasí, pokud se pomine navýsost přívětivá modrá obloha, v&#160;domě bylo velice útulno. Všechno bylo dočista vycíděno a&#160;zchystáno, aby se kdokoliv mohl ubytovat. Pokoje se jen leskly, okna se blyštěla jak zrcadlo, záclonami svítilo dovnitř jasné ranní slunce a&#160;v&#160;krbech hořel příjemný oheň. Mé dvě jizby se rozrostly o&#160;velice milý rohový pokojík a&#160;v&#160;bytě mi rozestavili krásnější a&#160;pohodlnější nábytek. Zařídil jsem se tak, aby dveře od mého bytu do Alfrédova pokoje byly stále dokořán a&#160;tak oba příbytky tvořily jeden a&#160;abych žil takříkajíc vedle mladšího bratra. Pokud jsem hodlal pracovat na něčem, u&#160;čeho by mě cokoliv rušilo, odešel jsem do rohového pokoje.</p>
			<p class="MLP_text ParaOverride-1">Život ve venkovském domě započal teď zase jako v&#160;minulém létě. I&#160;když dosud na stromech nebylo listí, zeleň se na lukách objevovala jen skrovně a&#160;na polích k&#160;letní úrodě ležela dosud jen holá hrouda, přesto jsme se mnohdy vydávali na procházky. Alfréd a&#160;já jsme chodívali denně, i&#160;za pošmourného počasí, pouze tehdy ne, když se z&#160;oblohy lil prudký déšť. Pokud po jasném ránu, kdy jsme vídali zem a&#160;střechy ještě bílé, nastal průzračný den a&#160;cesty byly suché, šla s&#160;námi Matylda, a&#160;vedli jsme ji na vršky anebo na pláně, kde jsme krátce předtím zaslechli třeba překrásné trylky skřivanů. Tihle pěvci spolu s&#160;námi jediní obývali už tuhle končinu.</p>
			<p class="MLP_text ParaOverride-1">Běli na polích a&#160;na lukách bylo stále méně a&#160;méně, slunce žhnulo vydatněji, oheň v&#160;krbech už nebyl potřeba, luka nabývala na zeleni, stromy na pupenech a&#160;na větvích laťkových broskví se objevovaly první květy. Vzdušní pěvci se objevovali v&#160;rozmanitých podobách a&#160;barvách. Kdykoliv jsem někde nalezl fialku anebo jiné jarní květiny, jež Matylda s&#160;námi trhat nemohla, nosil jsem jí jich celou kytici do skleněné vázy na jejím stolku. Z&#160;vděku za takové pozornosti jsem k&#160;narozeninám, které spadaly do prvních jarních dnů, dostal její rukou háčkovanou kulatou dečku, na níž pak stával stříbrný svícínek, který mi dala Matyldina matka.</p>
			<p class="MLP_text ParaOverride-1">Jaro konečně propuklo s&#160;plnou nádherou. V&#160;minulém roce jsem ho v&#160;téhle končině neviděl, protože jsem sem zavítal až později. Vůbec jsem už dlouho, protože jsem dlouho bydlel ve městě, nezažil dokonalé jaro v&#160;lůně venkova. Pouze na kraji téhle končiny, to jest tam, kde hraničí s&#160;městem, strávil jsem ten nebo onen jarní den anebo připadl na trochu slunečního svitu. To všechno však člověk sdílí s&#160;leckým, kdo se vydá z&#160;města, a&#160;musí si takový požitek vychutnávat v&#160;tlačenici a&#160;v&#160;prachu. V&#160;Lužné Vodě byl člověk sám a&#160;v&#160;tichu, modrého povětří nedohlédl konce a&#160;příval květů stromy užuž drtil. Ráno co ráno otevřenými okny proudila dovnitř dosud nebývalá kořenná vůně. V&#160;Lužné Vodě cítili, nakolik mě, všemu tomu neuvyklého, ta hojnost překvapuje a&#160;těší, a&#160;snažili se mi tohle potěšení všemožně prohloubit a&#160;zmnožit. Den co den květy v&#160;mém příbytku vyměňovali za nově vykvetlé ze skleníků. Když se venku pod širým nebem objevilo cokoliv, ať už křovisko, nebo květina, hned mě upozornili, většinu času jsme trávili venku a&#160;vydávali jsme se daleko častěji a&#160;mnohem dále na procházky než dříve. Matylda mi hlásila, kdykoliv zaslechla zpívat nějakého ptáka, kdykoliv kolem proletěli motýli, kdykoliv se v&#160;některém křovisku rozvil některý kalich, ba občas mi dávala květiny, abych si je postavil ve svém příbytku.</p>
			<p class="MLP_text ParaOverride-1">Tak uběhlo jaro a&#160;na postupu bylo léto. Jestliže mi život v&#160;téhle rodině byl v&#160;minulém roce příjemný, byl mi v&#160;tomhle roce ještě příjemnější. Přivykali jsme sobě navzájem víc a&#160;více a&#160;občas mi připadalo, jako kdybych zase měl domov, který nelze zničit. Domácí pán mě vyznamenával, často za mnou zavítával do mého příbytku a&#160;dlouze se mnou rozmlouval, zval mě k&#160;sobě, ukazoval mi své sbírky, své práce a&#160;bavil se se mnou o&#160;věcech, které dokládaly, že si mě i&#160;váží. Matyldina matka byla navýsost laskavá, přátelská a&#160;vlídná. Pečovala o&#160;mne tak jako dříve; ale prostěji a&#160;tak, jako kdyby šlo o&#160;něco, co se rozumí samo sebou. Často jsme bývali u&#160;ní v&#160;pokoji a&#160;hráli si jako děti anebo se oddávali hudbě. Alfréd mi hned zpočátku projevoval hodně důvěry, ta rostla a&#160;rostla a&#160;posléze byla čímsi naprosto bezvýhradným. Alfréd byl chlapec znamenitý, otevřený, bystrý, jednoduchý, dobromyslný, čilý, ale nepropadal nijaké divé zlosti, byl veselý, nevinný a&#160;poslušný. Bylo mu teď skoro devět, rozvíjel se do podoby čím dál radostnější a&#160;nabýval na duchu i&#160;na těle. Matylda byla velkolepější a&#160;velkolepější, k&#160;posledku byla něžnější než růže u&#160;zahradního domku, k&#160;nimž jsme chodili nad jiné rádi. Miloval jsem obě děti nevýslovně. Kdykoliv měl Alfréd hodiny vyučování, byl jsem u&#160;toho a&#160;vedl jsem je a&#160;dozíral na ně, dohlížel jsem na to, jak se Alfréd učí, a&#160;neustále jsem se ho ptal, co že se naučil, aby před učitelem neprojevoval žádnou slabinu. Věcí, do nichž jsem se s&#160;ním pouštěl, bylo z&#160;mé vůle stále víc, snažil jsem se mu je náležitě vštípit, a&#160;on se je učil i&#160;lépe než dříve u&#160;jiných učitelů. Otec i&#160;matka byli často u&#160;jeho učení a&#160;přesvědčovali se, jaké činí pokroky. Matyldu jsem na naše procházky brával nejenom velice rád, ale dokonce daleko raději než dříve. Bavil jsem se s&#160;ní, vyprávěl jsem jí, ukazoval jsem jí věci, které se na našem putování naskytly, naslouchal jsem jejím otázkám, jejímu vyprávění a&#160;odpovídal jsem jí. Pokud byla cesta nepříjemná anebo pokud se bylo obávat, že bude mokrá, ukázal jsem jí místa vhodnější anebo taková, kudy se dalo projít suchou nohou. Doma jsem se zajímal o&#160;všechno, oč se snažila. Často jsem si prohlížel její kresby a&#160;skýtal jí rady, po nichž dychtivě prahla a&#160;kterých se držela. Pak se nadmíru radovala, když to, co změnila, vypadalo daleko lépe. Byl jsem u&#160;toho, když hrála na klavír, a&#160;naslouchal jí tak dlouho, dokud jí prsty usilovně vyluzovaly ze strun tóny. Přepisoval jsem jí úhledně do sešitů, když někde zaslechla nějaký zpěv a&#160;zpaměti si ho v&#160;notách zaznamenala. Což bývalo zejména u&#160;citery, na kterou se začínala učit hrát, kterou měla velice ráda a&#160;na níž se jí dařily značné pokroky. Často jí naslouchala pozorně matka, kdykoliv Matylda z&#160;kovových strun vyluzovala ty a&#160;ony půvabné nápěvy, a&#160;já a&#160;Alfréd jsme se ani nepohnuli a&#160;bedlivě jsme naslouchali. Předčítal jsem Matyldě a&#160;její matce z&#160;jejich knih a&#160;záložkami jsem jim označoval krásná místa. Nosil jsem jí i&#160;květiny, lesní ovoce a&#160;podobně, pokud jsem měl za to, že jí něco takového udělá třeba radost.</p>
			<p class="MLP_text ParaOverride-1">Léto už málem uběhlo a&#160;za dveřmi byl podzim. Udělali jsme toho tolik, že nám ten čas připadal notně krátký. Vystačili jsme si také sami do té míry, že jsme měli veškeré své chvíle čím naplnit. Kdykoliv byly s&#160;námi cizí děti, kdykoliv se pořádaly takové a&#160;onaké hrátky a&#160;všichni hopkali a&#160;poskakovali po čiré trávě, Matylda stála stranou a&#160;netečně přihlížela. Také jsme už nejezdili tak často do sousedství jako v&#160;minulém roce a&#160;sami jsme nic takového nevyžadovali. Jednoho dne odpoledne jsme my tři stáli u&#160;východu z&#160;dlouhého loubí, porostlého révou a&#160;vedoucího k&#160;ovocné zahradě. Matylda a&#160;já jsme stáli docela sami u&#160;ústí onoho loubí, Alfréd se pod stromy zabýval tím, že čistil některé tabulky, jež visely na kmenech a&#160;zašpinily se, poté sbíral spadlé zpola dozrálé ovoce, kladl je na hromádky a&#160;třídil lepší plody od horších. Řekl jsem Matyldě, že léto už brzy skončí, že dny se rychleji a&#160;rychleji krátí, že brzy už budou večery chladné, pak že se tohle listí zbarví dožluta a&#160;seberou se hrozny a&#160;posléze se vrátíme všichni do města.</p>
			<p class="MLP_text ParaOverride-1">Matylda se mě zeptala, jestli pojedu do města rád.</p>
			<p class="MLP_text ParaOverride-1">Řekl jsem, že nepojedu rád, že je tu naprosto krásné a&#160;připadá mi, že ve městě bude všechno jiné.</p>
			<p class="MLP_text ParaOverride-1">‚Je tu opravdu velice krásně,‘ odpověděla mi, ‚tady jsme všichni víc pospolu, ve městě se do toho zamíchají cizí lidé, odloučíme se od sebe a&#160;je to, jako kdyby člověk odcestoval na nějaké úplně jiné místo. Je přece velikánské štěstí, když člověk má někoho opravdu rád.‘</p>
			<p class="MLP_text ParaOverride-1">‚Já už nemám otce, matku ani sourozence,‘ opáčil jsem, ‚a proto ani nevím, jaké to je.‘</p>
			<p class="MLP_text ParaOverride-1">‚Člověk má rád otce, matku, sourozence,‘ řekla Matylda, ‚a další lidi.‘</p>
			<p class="MLP_text ParaOverride-1">‚Matyldo, a&#160;mě máš taky ráda?‘ opáčil jsem.</p>
			<p class="MLP_text ParaOverride-1">Ještě nikdy jsem jí netykal, ani jsem nevěděl, jak se mi to octlo v&#160;ústech, jako kdyby mi to vložila do nich nějaká neznámá síla. Jen jsem to vyřkl, vyhrkla: ‚Gustave, Gustave, tak neobyčejně, jak se to ani vyřknout nedá.‘</p>
			<p class="MLP_text ParaOverride-1">Z&#160;očí mi vytryskly bouřlivé slzy.</p>
			<p class="MLP_text ParaOverride-1">Matylda se ke mně vrhla, něžné rty mi přitiskla na ústa a&#160;mladými pažemi mě objala kolem krku. Objal jsem ji rovněž a&#160;přitiskl tu štíhlou postavu k&#160;sobě tak prudce, až jsem si myslel, že už ji nebudu moci pustit. Chvěla se mi v&#160;náruči a&#160;vzdychala.</p>
			<p class="MLP_text ParaOverride-1">Od nynějška mi na celém světě nebylo nic dražší než tohle sladké dítě.</p>
			<p class="MLP_text ParaOverride-1">Když jsme se pustili, když přede mnou stanula celá rozpálená nevýslovným studem, zbrázděná pruhy světla a&#160;stínů z&#160;vinného loubí, a&#160;když zvedla paži a&#160;hruď se jí zvedala a&#160;zase klesala, byl jsem jak očarován, přede mnou stálo ne už dítě, nýbrž zralá dívka, které jsem dlužil úctu. Byl jsem celý stísněný.</p>
			<p class="MLP_text ParaOverride-1">Po chvíli jsem řekl: ‚Drahá, drahá Matyldo.‘</p>
			<p class="MLP_text ParaOverride-1">‚Můj drahý, drahý Gustave,‘ odpověděla mi.</p>
			<p class="MLP_text ParaOverride-1">Podal jsem jí ruku a&#160;řekl jsem: ‚Navždycky, Matyldo.‘</p>
			<p class="MLP_text ParaOverride-1">‚Navěky,‘ odpověděla a&#160;uchopila mě za ruku.</p>
			<p class="MLP_text ParaOverride-1">V&#160;tu chvíli k&#160;nám přišel Alfréd. Ničeho si nevšiml. Šli jsme vedle něho tou uličkou a&#160;mlčeli jsme. Vyprávěl nám, že názvy stromů, co jsou napsány na oněch bílých plíšcích, které visí na drátcích u&#160;každého stromu na nejspodnější větvi, lidé dost často znečistí, že se mají cídit a&#160;že by otec měl vydat pokyn, aby každý, kdo ten nebo onen strom myje, cídí a&#160;podobně anebo na něm koná nějakou práci, měl se mít na pozoru, aby destičku nepocákal anebo ji nějak jinak nezašpinil. Pak nám vyprávěl, že našel krásná borsdorfská jablka, že je pobodal hmyz a&#160;ta skoro úplně dozrála. Že je složil u&#160;kmene stromu a&#160;poprosí otce, ať je prohlédne, jestli nejsou přece jen k&#160;potřebě. A&#160;pak že jich hodně dalších popadalo předčasně, protože stromy letos mají až moc ovoce a&#160;nemají dost sil, aby je dovedly všechny k&#160;zralosti. Ty že také složil, všechny, co objevil v&#160;první řadě stromů. Ty zřejmě se nebudou hodit k&#160;ničemu. Už teď se prý velmi těší na podzim, to se bude to všechno snášet dolů a&#160;i ty krásné červené, modré a&#160;zlatě zelené hrozny se budou snímat z&#160;brlení tady v&#160;uličce. Už to nebude dlouho trvat.</p>
			<p class="MLP_text ParaOverride-1">Neříkali jsme nic a&#160;prošli s&#160;ním uličkou několikrát sem a&#160;tam.</p>
			<p class="MLP_text ParaOverride-1">Veliké vzrušení poněkud opadlo a&#160;šli jsme do domu. Nezašel jsem však s&#160;Matyldou k&#160;její matce, tak jak jsem to vždycky dělával, nýbrž poté co jsem poslal Alfréda do jeho pokoje, toulal jsem se chvíli křovisky a&#160;znovu a&#160;znovu jsem se vracel na planinku, odkud jsem viděl na okna, za nimiž pobývala nejdražší ze všech bytostí. Myslel jsem si, že svou roztoužeností ji dojista k&#160;sobě přivolám. Odloučili jsme se teprve před chviličkou, a&#160;mně to připadalo tak dávno. Zdálo se mi, že nemohu bez ní existovat, zdálo se mi, že je zbytečně vyplýtvaná doba, kdy tu spanilou štíhlou dívku netisknu na srdce. Dříve jsem nedržel za ruku jiné děvče než svou sestru, nikdy jsem se žádným neprohodil milé slovo anebo nevyměnil si přátelský pohled. Ten cit se ke mně přihnal jak nějaký bouřlivý vichr. Myslel jsem si, že ji dojista uzřím těmi zdmi, jak chodí po svých pokojích v&#160;těch svých chrpově modrých šatech, se zářivýma očima a&#160;s&#160;nádhernými, růži podobnými ústy. Záclona u&#160;okna se pohnula; ale ona za ním nebyla, to se jen zablyštěla okenní tabulka jako růžovou tvářičkou; ale byl to pouze kosý zátřpyt počínajících večerních červánků. Znovu jsem prošel keři, proputoval vinným loubím do ovocné zahrady, vinné loubí pro mne teď bylo čímsi podivuhodně důležitým, jako nějaký palác v&#160;nesmírně dalekém Orientu. Lískovým houštím jsem prošel k&#160;růžovému domku, jako kdyby tu všechny růže kolem dokola domku kvetly a&#160;žhnuly, ačkoliv tu rostly jen zelené lístky a&#160;úponky. Vrátil jsem se k&#160;našemu obydlí a&#160;došel na prostranství, odkud jsem dojista mohl vidět Matyldina okna. Matylda se z&#160;jednoho vykláněla a&#160;pohledem po čemsi pátrala. Když mě uviděla, prudce couvla zpátky. I&#160;mně připadalo, když jsem za­hlédl tu spanilou postavu, že snad mě zasáhl proud vodotrysku. Znovu jsem zašel do houští. V&#160;tomhle koutě to byly šeříky, vroubily kousek trávníku a&#160;vprostřed měly lavičku, aby se dalo odpočívat ve stínu. K&#160;té lavičce jsem se znovu a&#160;znovu vracel. Poté jsem popošel na kousek trávníku a&#160;zahleděl se k&#160;oknům. Matylda se zase vyklonila ven. Tohle jsme bezpočtukrát opakovali, dokud šeříky pluly v&#160;ruměnci večerních červánků a&#160;okna zářila jako rubíny. Bylo to kouzelné, mít spolu sladké tajemství, být si ho vědomi a&#160;jak cosi žhoucího chovat je v&#160;srdci. Donesl jsem si je celý vznícený do příbytku.</p>
			<p class="MLP_text ParaOverride-1">Když jsme se sešli u&#160;večeře, zeptala se mě Matyldina matka: ‚Proč jste dneska za mnou už nezašel, když jste se s&#160;dětmi vrátil ze zahrady?‘</p>
			<p class="MLP_text ParaOverride-1">Nedokázal jsem na tuhle otázku odpovědět jediným slovem; ale toho si nikdo nepovšiml.</p>
			<p class="MLP_text ParaOverride-1">Celou noc jsem ani na chvilku nezamhouřil oka. Už jsem se těšil na ráno, až ji zase uvidím. Sešli jsme se v&#160;jídelně na snídani. Jediný pohled, lehký ruměnec řekl vše, řekl, že se navzájem máme a&#160;že to víme. Celé ráno jsem s&#160;Alfrédem strávil pilným učením. K&#160;polednímu, když tráva a&#160;listí na stromech uschly, vyšli jsme do zahrady. Matylda se vyřítila z&#160;domu s&#160;knihou, ve které si zrovna četla, přichvátala k&#160;nám a&#160;vyměnili jsme si svorné pohledy. Podívala se po mně vroucně a&#160;já jsem vnímal, jak mi cit zrovna sálá z&#160;očí. Prošli jsme květinovou zahradou a&#160;zeleninovou zahradou a&#160;dali jsme se k&#160;vinnému loubí. Vypadalo to, jako kdybychom se snad domlu­vili, že tam půjdeme. Matylda a&#160;já jsme mluvili o&#160;obvyklých věcech a&#160;v&#160;těch obvyklých věcech tkvěl smysl, kterému jsme rozuměli. Dala mi list révy a&#160;já ten list uschoval na srdci. Já jsem jí podal květinku a&#160;ona si květinku vetkla na hruď. Vzal jsem jí proužek papíru, který měla v&#160;knize jako záložku, a&#160;nechal jsem si ho. Matylda ho chtěla zpátky, já jí ho nedal a&#160;ona se usmála a&#160;nechala mi ho. Došli jsme do lískového houští, prodrali jsme se jím a&#160;dorazili k&#160;růžím u&#160;zahradního domku. Matylda si vzala několik uvadlých listů a&#160;očistila jimi jednu větev. Já udělal totéž s&#160;větví sousední. Dala mi zelený lístek růže, já ulomil tenkou větev, což vlastně nebylo dovoleno, a&#160;větev jsem jí dal. Matylda se na chvilku odvrátila, a&#160;když se k&#160;nám zase otočila, měla větévku růže někde schovanou. Vešli jsme do zahradního domku, Matylda stála u&#160;stolu a&#160;dlaní se opírala o&#160;desku. Položil jsem ruku rovněž na desku a&#160;za několik chvilek jsme se prsty dotkli. Matylda tu stála jak ohnivý sloup a&#160;já se chvěl celou svou bytostí. V&#160;minulém létě jsem jí často podával ruku, abych jí pomohl přes to nebo ono obtížné místo, abych jí poskytl oporu na nepevné lávce anebo abych šel s&#160;ní po úzké pěšině. Teď jsme se báli podat si ruce a&#160;dotyk měl nesmírné účinky. Nedá se říci, odkud se bere, že tváří v&#160;tvář jednomu srdci mizí země, nebe, hvězdy, slunce, veškerý vesmír, a&#160;tváří v&#160;tvář srdci bytosti, která je teprve děvčetem a&#160;které druzí ještě říkají ‚dítě,‘ Ale Matylda byla jako stvol nebeské lilie, kouzelná, půvabná, nepochopitelná.</p>
			<p class="MLP_text ParaOverride-1">Zase jsme odešli do domu, a&#160;než nás zavolali k&#160;obědu, zavítali jsme ještě k&#160;matce. U&#160;ní jsme byli tišší a&#160;skoupější na slovo než obvykle. Matylda si našla proužek papíru a&#160;vložila ho znovu na ono místo do knihy, odkud jsem jí záložku vzal. Pak usedla ke klavíru a&#160;vyluzovala ze strun jednotlivé tóny. Alfréd vyprávěl, co jsme dělali v&#160;zahradě, a&#160;hlásil matce, že jsme z&#160;větviček růží, které jsou vyvázány na latích u&#160;zahradního domku, odebrali uschlé a&#160;nepotřebné listy. Nato nás zavolali k&#160;obědu. Odpoledne procházka nebyla. Rodiče nešli a&#160;já Alfrédovi a&#160;Matyldě žádnou nenavrhl. Vzal jsem si knihu oblíbeného literáta, četl jsem hodně dlouho a&#160;často mi vhrkly do očí divé slzy jako horké krůpěje. Poté jsem seděl na lavici v&#160;šeříkové houštině a&#160;občas větvemi pohlédl na Matyldino obydlí. Tam někdy postávala u&#160;okna dívka, která byla krásná jako anděl. K&#160;večeru Matylda hrála na klavír v&#160;matčině pokoji, velice vážně, velice krásně a&#160;velice úchvatně. Pak si vzala ještě citeru a&#160;rovněž na ni hrála. Ty struny ji dojista natolik chytily, že nedokázala přestat. Hrála neustále a&#160;tóny byly stále dojemnější a&#160;jejich spojování stále přirozenější. Matka ji navýsost chválila. Otec, který byl za svými záležitostmi v&#160;sousedním malém městě, konečně také za matkou přijel a&#160;pobyli jsme v&#160;jejím pokoji, dokud nás nezavolali na večeři. Otec vzal Matyldu pod paží a&#160;něžně ji dovedl do jídelny.</p>
			<p class="MLP_text ParaOverride-1">Nadešla podivuhodná doba. V&#160;mém a&#160;v&#160;Matyldině životě nastal obrat. Nedomluvili jsme se, že snad budeme své city tajit; přesto jsme je chovali v&#160;tajnosti, chovali jsme je v&#160;tajnosti před otcem, před matkou, před Alfrédem a&#160;přede všemi lidmi. Zvěstovali jsme si je navzájem pouze znameními, jež samozřejmě vyplývala ze situace, a&#160;slovy, která byla srozumitelná jenom nám a&#160;která se drala na rty jakoby sama od sebe. Naskýtalo se tisíc vláken, po nichž naše duše putovaly k&#160;sobě navzájem, a&#160;jakmile jsme oplývali oním tisícem vláken, znovu se jich vyskytl tisíc a&#160;neustále se množila. Vánky, tráva, pozdní květy podzimních luk, ovoce, hlahol ptáků, slova té a&#160;oné knihy, zvuk strun, dokonce mlčení, to všechno byli naši poslové. A&#160;oč hlouběji se city musely ukrývat, o&#160;to mocnější byly, o&#160;to naléhavěji nám plály v&#160;nitru. Na procházky jsme my tři, Matylda, Alfréd a&#160;já, chodili teď řidčeji než dříve; jako kdybychom měli ostych před čímkoliv, co by nás jakkoliv podněcovalo. Sama matka nám často podávala letní klobouky a&#160;povzbuzovala nás. To pak bylo veliké, nevýslovné štěstí. Celý svět se nám vznášel před očima, šli jsme bok po boku, naše duše byly spojeny, nebesa, oblaka, hory se na nás usmívaly, mohli jsme slyšet svá slova, a&#160;pokud jsme nemluvili, vnímali jsme své kroky, a&#160;i když mnohdy ani tohle nebylo anebo i&#160;když jsme stáli a&#160;nehýbali se, věděli jsme přece, že máme jeden druhého, a&#160;tohle vlastnictví bylo nezměrné, a&#160;když jsme přišli domů, bylo to, jako kdyby se rozmnožilo o&#160;cosi nevýslovného. Když jsme byli doma, podávala se kniha, v&#160;níž byly naše city, a&#160;jiná, která takové city rozeznávala, anebo se vyhledávaly v&#160;hudbě výmluvné tóny anebo se do oken stavěly kytice, jež promlouvaly o&#160;naší minulosti, jež byla tak krátká, a&#160;přesto tak dlouhá. Kdykoliv jsme procházeli zahradou, kdykoliv Alfréd zahnul za některé křovisko, kdykoliv v&#160;uličce s&#160;vinným loubím uháněl před námi, kdykoliv byl z&#160;lískového houští dříve než my, kdykoliv nás nechal uvnitř zahradního domku samotné, mohli jsme se dotýkat prsty, mohli jsme si podávat ruku, anebo mohla dokonce srdce vyrazit k&#160;sobě, mohli jsme se chvilku držet, horké rty tisknout na sebe a&#160;koktat slova: ‚Matyldo, tvůj navždy a&#160;navěky, jenom tvůj a&#160;pouze tvůj, jenom a&#160;pouze tvůj!‘</p>
			<p class="MLP_text ParaOverride-1">‚Ach věčně tvá, věčně, věčně, Gustave, tvá, jen tvá a&#160;pouze a&#160;jenom tvá.‘</p>
			<p class="MLP_text ParaOverride-1">Tyhle chvíle byly navýsost blažené.</p>
			<p class="MLP_text ParaOverride-1">A&#160;tak nadešel vrcholný podzim. Po zbytek léta jsme venkovní prostředí nijak nepostrádali. Matylda a&#160;Alfréd vyžadovali stále méně, aby se jelo někam do sousedství, a&#160;tak došlo na to, že ani rodiče příliš nikam nejezdili a&#160;že ani cizí nejezdili příliš k&#160;nám. Ale pokud tu byli, i&#160;když se Alfréd zúčastňoval hrátek a&#160;veselí dětí, Matylda byla vůči nim netečnější než kdy předtím. Držela se vpovzdálí jako někdo, kdo k&#160;nim nepatří. I&#160;s&#160;její fyzickou bytostí se udála za tu krátkou dobu veliká proměna. Zesílila, líce měla ještě purpurovější, oči ještě zářivější. Alfréd mě měl velmi rád. Vedle svých rodičů a&#160;sestry zřejmě neměl možná nikoho rád tolik jako mne a&#160;já mu to z&#160;celé duše oplácel.</p>
			<p class="MLP_text ParaOverride-1">Pozdní podzim konečně ustoupil začátku zimy. Tak jak jsme odjeli z&#160;města na venkov hodně časně, zůstali jsme tu hluboko do té nachylující se roční doby. Alfrédova očekávání se naplnila. Ovoce a&#160;hrozny se sklidily. Na větvích stromů už nebyl jediný list a&#160;mlha a&#160;mráz vznášely se nad krajem v&#160;údolí. A&#160;my se vydali do města. Tam byla Matylda v&#160;těsnějších hranicích. Učitelé, hodiny výchovy, vyučování, práce, to všechno se na ni hrnulo. Ale celou svou bytostí byla vznícenější a&#160;povznesenější a&#160;já si připadal bohatý, mnohem bohatší než vlastníci všech těch domů, paláců a&#160;lesku toho nesmírného města. Mohli jsme spolu promlouvat už jen dost zřídka; ale kdykoliv mě potkala na chodbě, kdykoliv mi v&#160;pokoji u&#160;matky mohla říci několik slov, kdykoliv nás někde v&#160;davu osud svedl dohromady, abychom prošli kolem sebe, anebo kdykoliv se nám naskytla nějaká jiná příznivá chvilka, to mi pak její krásné oči, pár slov řeklo, jak velmi se milujeme, jak stálá je naše láska a&#160;jak neomezeně si naše duše navzájem vládnou. Teď už si jí všimli i&#160;ostatní lidé a&#160;mladí mužové na ni upírali pohledy; ale kdykoliv se jí vycházelo vstříc, kdykoliv se jí vyslovoval obdiv, kdykoliv ji v&#160;některé rodině oslavovali, byla vůči tomu všemu naprosto klidná, na oplátku se nijak nevyjadřovala a&#160;její andělsky sličná bytost mi říkala, abych tomu rozuměl pouze já, že svou obdivuhodnou postavou, vřelostí duše a&#160;zářivostí svého rozpuku blaží pouze mne a&#160;že je pro ni slastí, když mě může blažit. Častokrát, když jsem se vracel z&#160;dlouhých pochůzek ve městě do domu, kde jsme žili, zastavoval jsem se a&#160;prohlížel si dům. Byl pozoruhodný, byl jakoby ohrazen vůči domům ve městě, a&#160;s&#160;dojetím jsem se díval na ty zdi, v&#160;nichž bydlela bytost, která se snesla na zem odněkud z&#160;nadpozemských výšin, aby naplnila mou duši. Matylda viděla to zbožňování, kterým jsem ji zahrnoval, viděla je přesně, oněmi tajemnými cestami, na nichž jsem poznával její lásku, a&#160;radost z&#160;toho jí prozařovala čelo a&#160;to jsem rovněž viděl pouze já. Matyldini rodiče ji také začali odívat do ještě znamenitějších látek, než do jakých ji strojili doposud, a&#160;když tak stanula přede mnou v&#160;nějakém tom vznešeném hávu, připadala mi vzdálenější i&#160;bližší, cizejší i&#160;spřízněnější než dříve.</p>
			<p class="MLP_text ParaOverride-1">Jednoho dne, kdy jsem scházel po schodišti našeho domu, v&#160;němž bydlela pouze a&#160;jedině naše rodina, abych zašel za jedním přítelem, potkala mě Matylda. Přijela s&#160;matkou před dům, matka zůstala sedět ve voze, Matylda však měla vyjít nahoru a&#160;cosi jí donést. Měla na sobě šaty z&#160;černého hedvábí, kolem ramen hedvábný pláštík a&#160;z&#160;klobouku se zelenou pavučinkou na mne hleděla kvetoucí, chladem o&#160;to čilejší tvář. Když jsme se střetli za ohybem schodiště, tváře jí rudě zažhnuly. Ulekl jsem se, ale řekl jsem: ‚Ach Matyldo, Matyldo, ty nebeská bytosti, všichni o&#160;tebe usilují, jak tohle dopadne, ach, jak to dopadne?‘</p>
			<p class="MLP_text ParaOverride-1">‚Gustave, Gustave,‘ odpověděla, ‚tys nejskvělejší ze všech, tys mezi nimi král, tys jediný, všechno je výtečné, překrásné, a&#160;kdyby bylo takových milion, neodtrhnou nás od sebe.‘</p>
			<p class="MLP_text ParaOverride-1">Popadl jsem ji za ruku, žhoucí polibek, v&#160;krátkém mžiku, ale pevně přitisknutými rty, stvrdil ta slova. Slyšel jsem, jak schodištěm vzhůru šumí její šat, já jsem ale šel po schodech dolů. Když jsem dole na schodišti otevřel dvojité skleněné dveře, uviděl jsem venku stát kočár. Za jeho okny seděla přívětivá Matyldina matka a&#160;dívala se na mne. Uctivě jsem ji pozdravil a&#160;prošel kolem. Už jsem se nevydal za přítelem, za nímž jsem původně hodlal zajít. S&#160;Alfrédem jsem se tomu, co se měl naučit, věnoval čím dál horlivěji, dbal jsem čím dál starostlivěji o&#160;to, aby si všechno dobře vštípil, a&#160;kde jsem jen mohl, přikládal jsem ruku k&#160;dílu tak jako dřív, pouze ještě ve větší míře. Snažil jsem se, seč jsem jen mohl, mít vliv i&#160;na to, jak se Alfréd bude vyvíjet obecně. Hodně často jsem s&#160;ním rozmlouval a&#160;velice jsem se mu věnoval. Alfréd ke mně lnul stále vroucněji, ježto dobře věděl, že ho mám rád, ba lnul ke mně vroucněji než ke komukoliv jinému a&#160;téměř výlučně jen ke mně. Tak jako na venkově bydlel i&#160;ve městě hned vedle mne.</p>
			<p class="MLP_text ParaOverride-1">Hned jak nastalo jaro, vyjeli jsme tak jako v&#160;minulém roce do Lužné Vody. Znovu se věci zařídily tak, aby Matylda, Alfréd a&#160;já jsme jeli v&#160;jednom kočáře. Alfréd seděl zase vedle mne a&#160;tiskl se ke mně. Matylda seděla naproti nám. A&#160;tak jsme bez jakýchkoliv překážek mohli dva dny na sebe pohlížet láskyplnýma očima a&#160;promlouvat spolu. A&#160;i když jsme mluvili o&#160;nepříliš zajímavých věcech, slyšeli jsme své hlasy a&#160;těmi obyčejnostmi prochvívalo z&#160;hloubi srdce. Ty dva dny byly nejblaženější v&#160;mém životě.</p>
			<p class="MLP_text ParaOverride-1">Na venkově započal zase život takový, jaký byl v&#160;minulém roce. Nic nás nesvazovalo a&#160;mohli jsme si duše směňovat snadněji. Byli jsme v&#160;matčině nebo i&#160;v&#160;otcově pokoji svobodnější, mohli jsme zajít na zahradu, mohli jsme se procházet pod stromy na travnatém prostranství a&#160;mohli jsme chodit na procházky. Nejraději jsme měli uličku pod vinným loubím. To už byl svatostánek, jeho větve na nás důvěrně shlížely, jeho listí nám bylo svědkem a&#160;jeho propletenci prochvívalo nejedno hluboké slovo a&#160;válo nejedno dechnutí navýsost nezbadatelného blaženství. Téměř stejně milý nám byl zahradní domek. Za ochranou svých zdí zaštítil nejeden záchvěv slasti a&#160;obklopoval nás jako tichá svatyně, když jsme do něho všichni tři vešli a&#160;dvě mysli z&#160;nich se vzpínaly. Často jsme chodívali na tahle dvě místa. Vlákna nás spájející tisíceronásobně rostla, Matylda byla stále nádhernější, ostatní o&#160;ni usilovali čím dál náruživěji, ale její duše se přimykala k&#160;mé jen o&#160;to pevněji.</p>
			<p class="MLP_text ParaOverride-1">Často jsem se teď vydával na delší výpravy sám. Kdykoliv jsem byl tak daleko, že už jsem nedohlédl na dům, a&#160;kdykoliv jsem tu tak stál a&#160;díval se na bílá oblaka, která dojista tkvěla i&#160;nad domem, a&#160;kdykoliv jsem se díval na les, za nímž stál náš dům, byl jsem do hloubi srdce pohnut. A&#160;kdykoliv jsem pak chvátal domů, do útrob těch zdí, uviděl ji tu a&#160;poznal, jak se raduje, že se shledáváme, srdce mi v&#160;hrudi téměř poskočilo, jak jásalo nad tím, co to vlastním.</p>
			<p class="MLP_text ParaOverride-1">Přesto bylo tu ponenáhlu cosi, co se mi jak něco zlého zabodávalo do mého štěstí. Hryzalo mě pomyšlení, že Matyldiny rodiče šálíme. Netušili, co se tu děje, a&#160;my jim to neřekli. Čím dál víc mě stísňoval ten pocit, to břímě mi tížilo duši čím dál zlověstněji. Bylo to jako nějaké staré zlo, které roste tím víc, oč víc se ho někdo dotýká.</p>
			<p class="MLP_text ParaOverride-1">Jednoho dne, když právě kvetly růže, řekl jsem Matyldě, že hodlám zajít za matkou, všechno jí vyjevit a&#160;poprosit ji o&#160;vlídnou přímluvu u&#160;otce. Matylda mi odpověděla, to že bude jen dobře, ona že to chce také a&#160;naše štěstí že se tím dojista teprve projasní a&#160;upevní.</p>
			<p class="MLP_text ParaOverride-1">Šel jsem za Matyldinou matkou a&#160;prostými slovy, leč hlasem váhavým jsem jí všechno řekl.</p>
			<p class="MLP_text ParaOverride-1">‚To jsem od vás nečekala a&#160;netušila,‘ opáčila, ‚nemohu se k&#160;tomu nijak vyjadřovat. Nejdřív musím promluvit s&#160;manželem. Přijďte ke mně do pokoje za hodinu a&#160;odpovím vám.‘</p>
			<p class="MLP_text ParaOverride-1">Uklonil jsem se, vyšel z&#160;její jizby a&#160;odebral se k&#160;sobě do rohového pokoje.</p>
			<p class="MLP_text ParaOverride-1">Když hodina uplynula, šel jsem do návštěvního pokoje Matyldiny matky. Už mě očekávala. Seděla u&#160;stolu, u&#160;něhož jsme se tak často scházeli. I&#160;mně nabídla židli. Když jsem se posadil, řekla. ‚Můj manžel je stejného názoru jako já. Dali jsme vám důvěru a&#160;ta byla tak veliká, že ji nemůžeme ani málem obhájit. Skýtal jste nám důvod k&#160;takové důvěře. Nebudeme se o&#160;to přít. Ale jedno se říci musí. Svazek, který jste vy dva uzavřeli, nemá cíl, přinejmenším nelze takového cíle dohlédnout. Možná na tom, že jste takový svazek uzavřeli, máte oba stejný podíl. Ale ani jeden, ani druhý jste nejspíš nemysleli na jeho důsledky, jinak by pro nás bylo dost obtížné vás omluvit. Oddali jste se svým citům. Chápu to. Jen si nedovedu vysvětlit, proč jsem to nepochopila už dříve. Já jsem vám tolik&#160;– tolik důvěřovala. Ale teď mě poslouchejte. Matylda je ještě dítě, ještě musí uplynout řada let a&#160;ona se za nich musí naučit, co bude v&#160;budoucnu pro ni nezbytné umět a&#160;zvládat, musí uplynout ještě řada let, než vůbec pochopí, co vůbec je takový svazek, jaký právě uzavřela. Matylda je člověk živý, dopustila, aby se její duše zmocnil cit, který je jí příjemný a&#160;který nejspíš teprve bude muset podrobit veledůležitým přípravám na budoucí život, anebo má mít větší klid, aby se mohla přiměřeně věnovat takovým přípravám? Má snad ten cit dále trvat, stále dál, dokud nebudeme moci říci, že je už nevěstou? Pokud bude dále trvat, nepřinese snad trýznivé chvíle, ježto nebude moci tak brzy dospět svého přirozeného závěru, a&#160;nepřivede tedy s&#160;sebou pochyby, netrpělivost, nutkavé usilování, nevoli a&#160;žal? Nespolyká svou žravostí veškeré ty krásné, ušlechtilé, veselé, poklidné časy, jaké jsou dány takové rozkvétající dívce, než si vetkne do vlasů svatební vínek? Copak takové předčasné sklony zaměřené na daleké cíle nezničily často nejedno životní štěstí? Jestliže Matyldu milujete, jestliže ji ze srdce milujete opravdovou láskou, jste schopen ji vystavit takovému nebezpečí? Copak takové hluboké toužení a&#160;divé city, když trvají léta, nepohřbí vposledku téměř veškeré síly člověka? A&#160;co když náklonnost jednoho se vytratí a&#160;ostatní je pak bezútěšné, anebo když u&#160;jednoho i&#160;u&#160;druhého ochabne a&#160;zanechá za sebou jen prázdno? Oba řeknete, že něco takového u&#160;vás není možné. Vím, že teď tak oba cítíte, vím, že to u&#160;vás třeba vskutku možné není; jenže já jsem často viděla, jak náklonnost taková i&#160;onaká ustala a&#160;proměnila se, ba že i&#160;ty nejsilnější city, jaké vzdorovaly jakékoliv moci, poté co už neměly proti sobě odpor jiný než tuhý, setrvalý, úmorný čas, téhle tiché a&#160;nenápadné moci podlehly. Má se snad Matylda&#160;– řeknu ‚vaše Matylda‘&#160;– ponechat napospas téhle možnosti? Nemá se jí snad dopřát život, do něhož teď čerstvou duší nahlíží? Je větší láskou nedbat na vlastní blaženost, ba nedbat ani na současnou blaženost toho, koho milujeme, zato však klást základy jeho klidnému, pevnému a&#160;trvalému štěstí. To je, domnívám se, vaší a&#160;je Matyldinou povinností. Nemůžete mi namítnout, že takové štěstí se založí svazkem, který se vzápětí uzavře. I&#160;kdyby Matyldino jmění bylo tak velké, že by se z&#160;něho mohl založit rodinný majetek, i&#160;kdybyste se vy smířil s&#160;tím, že byste alespoň nějaký čas žili ze jmění vaší manželky, o&#160;čemž pochybuji, tím byste ještě nic nevyhráli, ježto Matylda, jak jsem říkala, ještě nemá velkou spoustu vlastností, jaké manželka a&#160;matka mít musí, ježto se dále podle našeho názoru, že pečovat o&#160;tělesné blaho našich dětí je naší povinností, nemůže vdávat přinejmenším dříve než za šest anebo sedm let, a&#160;tedy nejistota a&#160;nebezpečí, o&#160;nichž jsem mluvila dříve, by tu existovala pro ni a&#160;pro vás i&#160;vzdor tomu, jaké stanovisko zastáváte. Ježto děti v&#160;Matyldině věku musí bezpodmínečně poslouchat rodiče a&#160;ježto hodné děti, mezi něž Matyldu počítám, rodiče rády poslechnou, vzdor tomu, že to vašemu srdci působí žal, protože důvěřují lásce a&#160;lepšímu rozhledu rodičů, stačilo by mně teď říci, že můj manžel a&#160;já jsme rozhodli, aby Matylda pro své blaho svazek, kterým se s&#160;vámi spojila, a&#160;který nemůže nadále trvat, nyní zrušila; nicméně já jsem vám tu předestřela náš názor, protože si vás vysoce vážím a&#160;protože jsem i&#160;viděla, že jste mi nakloněn, jak ostatně dokládá vaše vyznání, jež jste měl arci učinit poněkud dříve. Dovolte mi, abych teď mluvila trochu o&#160;vás. Vy jste, i&#160;když starší než Matylda, přece jen jako muž ještě tak mladý, že situaci, v&#160;níž jste, nedokážete nejspíš tak úplně odhadnout. Můj manžel a&#160;já jsme názoru, že vy, tak jak vás známe, jste se pro své city, které jsou pořád ušlechtilé a&#160;vřelé, upadl do náklonnosti k&#160;Matyldě, jíž i&#160;jako rodiče musíme nicméně přiznat jistý půvab, že se vám tenhle cit zvěstoval jako cosi výsostného a&#160;vznešeného, že vás nadto i&#160;svrchovaně blažil, a&#160;že jste tedy nepomyslel na nějaký odpor, který by se vám arci dojista jevil i&#160;jako zrada na Matyldě. Nicméně vaši situaci, když ji posuzujeme z&#160;hlediska, o&#160;němž tu mluvím, nelze ani označit za zákonnou. Jste ještě tak mladý, vydal jste se teprve nedávno na jistou dráhu, musíte v&#160;tom pokračovat anebo, pokud se vám nebude zamlouvat, zvolit nějakou jinou. Muž vašeho nadání a&#160;vašeho niterného ustrojení naprosto nemůže zůstat natrvalo u&#160;jediné. Před vámi je ještě notně dlouhá doba a&#160;tu musíte využít, abyste se v&#160;životě začal zabývat něčím stálým, čeho vám bude třeba, a&#160;vydobyl si onu vnější nezávislost, jakou budete potřebovat, abyste jedno i&#160;druhé použil k&#160;vybudování pevných rodinných vztahů. Jste hodně nejistý ve svém usilování, jestliže do něho mísíte nějakou předčasnou náklonnost, a&#160;v&#160;té náklonnosti, jež vás tak ovládá, číhá na vaši povahu a&#160;na vaše srdce hodně nebezpečí! Vám oběma to teď způsobí bolest, že zrušíte ten uzavřený svazek anebo přinejmenším ho odsunete, to my víme, cítíme tu bolest, obou vás litujeme a&#160;vyčítáme si, že jsme neuměli takovémuto stavu zabránit; ale jeden i&#160;druhý se zklidníte, Matylda bude moci dovršit své vzdělávání, vy se upevníte ve svém budoucím postavení a&#160;pak si budeme moci znovu o&#160;všem promluvit. I&#160;kdyby nebylo téhle náklonnosti, byl byste dlouho už stejně nemohl zastávat svou nynější pozici. Vděčíme vám za velice mnoho. Náš Alfréd a&#160;také Matylda díky vám nádherně zrají. Ale právě proto bychom nebyli mohli přenést přes srdce, abychom vám ve svůj prospěch bránili ve vaší budoucnosti, a&#160;můj manžel si předsevzal, že s&#160;vámi o&#160;celé záležitosti promluví. Přemýšlejte o&#160;tom, co jsem vám řekla. Nežádám odpověď dnes, ale dejte mi ji v&#160;těchto dnech. Mám ještě jedno přání, znám vás, a&#160;proto se vám s&#160;ním hodlám svěřit. Máte nad Matyldou nesmírnou moc, jak jsme to vždycky vídali, jak se nám však v&#160;takové mohutnosti nikdy nejevila, použijte tuhle moc, pokud na vás to, co jsem vám říkala, nějak zapůsobilo, na ni, abyste ji přesvědčil o&#160;tom, co jsem vám říkala, a&#160;abyste to nebohé dítě uklidnil. Jestli se vám to podaří, věřte mi, že tím Matyldě osvědčíte velkou lásku, osvědčíte ji sobě a&#160;také nám. Dejte se pak do svého povolání s&#160;horlivostí svého talentu a&#160;s&#160;vytrvalostí, jakou jste osvědčil u&#160;nás v&#160;rodině. Byli jsme vám velice nakloněni, tu náklonnost a&#160;příchylnost zase naleznete, budete klidnější, a&#160;všechno se v&#160;dobré obrátí.‘</p>
			<p class="MLP_text ParaOverride-1">Domluvila, svou sličnou přátelskou ruku položila na stůl a&#160;pohlédla na mne.</p>
			<p class="MLP_text ParaOverride-1">‚Jste bledý jako obílená stěna,‘ řekla po chvilce.</p>
			<p class="MLP_text ParaOverride-1">Do očí mi vhrklo několik slz a&#160;odpověděl jsem: ‚Teď jsem úplně sám. Otec, matka, sestra zemřeli.‘ Víc jsem říci nedokázal, rty se mi chvěly nevýslovným žalem.</p>
			<p class="MLP_text ParaOverride-1">Vstala, položila mi ruku do týla a&#160;řekla se slzami v&#160;líbezném hlase: ‚Gustave, synu! Byls mým synem vždycky a&#160;nemohu si lepšího ani přát. Teď se oba vydejte na cestu vzdělávání, a&#160;když vám jednou vaše dospělé nitro řekne to, co vám dnes říká vaše vzpínající se srdce, pak oba přijďte, my vám požehnáme. Ale nebuďte si nějakým dalším podobným blázněním, stupňováním svých současných citů do křeče a&#160;možná do zvrhlosti na překážku konečnému vývoji, kterého je vám tak potřeba.‘</p>
			<p class="MLP_text ParaOverride-1">Poprvé vůbec mi tykala.</p>
			<p class="MLP_text ParaOverride-1">Odešla ode mne a&#160;přecházela po pokoji sem a&#160;tam.</p>
			<p class="MLP_text ParaOverride-1">‚Vážená paní,‘ řekl jsem po chvíli, ‚není nutné, abych vám odpověděl zítra anebo v&#160;těchto dnech; já to mohu učinit okamžitě. Důvody, které jste mi tu vyjmenovala, jsou nejspíš naprosto správné; myslím, že to opravdu je tak, jak říkáte; nicméně celé mé nitro se tomu vzpírá, a&#160;jakkoliv to, co jste říkala, je pravda, nejsem s&#160;to něco takového chápat. Dovolte mi, ať od toho všeho uběhne nějaký čas, a&#160;já si pak ještě jednou promyslím, o&#160;čem teď přemýšlet nedokážu. Ale jedno pochopit dokážu. Dítě nesmí být vůči rodičům neposlušné, pokud se s&#160;nimi nechce navěky rozkmotřit, pokud nemá zavrhnout rodiče anebo i&#160;sebe. Matylda své hodné rodiče zavrhnout nemůže a&#160;sama je hodná tak, že nemůže zavrhnout ani sebe. Její rodiče požadují, aby teď zrušila svazek, jejž uzavřela, a&#160;ona je uposlechne. Já se nebudu pokoušet zvrátit to, co jí rodiče přikázali. Důvody, které jste mi tu řekla a&#160;které ne a&#160;ne mi proniknout do mysli, tkví v&#160;té vaší asi pevně, jinak byste mi je nebyla tak důrazně vyjmenovávala, nebyla byste mi je vyjmenovávala tak laskavě a&#160;vposled v&#160;slzách. Asi nebudete schopna od nich upustit. Neuměli jsme si představit, že to, co pro nás bude tak výsostným štěstím, pro rodiče bude pohromou. Řekla jste to z&#160;nejhlubšího přesvědčení. I&#160;kdybyste se mýlila, i&#160;kdyby vás naše prosby dokázaly obměkčit, vaše přátelská vůle, vaše srdce a&#160;vaše požehnání by s&#160;oním svazkem nebyly zajedno, a&#160;takový svazek bez radosti rodičů, svazek spojený s&#160;otcovou i&#160;matčinou zarmouceností by nutně byl svazkem zarmoucení, byl by věčným ostnem a&#160;vaše vážné anebo sklíčené líce byly by výčitkou, kterou nelze zahladit. Proto je veta po onom svazku, a&#160;i kdyby byl sebevíc oprávněný, a&#160;bude po něm potud, pokud s&#160;ním rodiče nebudou moci souhlasit. Vaši neposlušnou dceru bych nemohl už milovat tak nevýslovně, jako ji miluji teď, vaši poslušnou dceru budu ctít a&#160;milovat z&#160;hloubi duše, pokud budu žít a&#160;ať budu jakkoliv daleko. Tedy ten svazek zrušíme, jakkoli bolestné to asi bude.&#160;– Ach matko, matko!&#160;– dovolte, abych vás tak nazval poprvé a&#160;možná i&#160;naposled&#160;–, ten žal je tak velký, že jej nedokáže vyslovit žádný jazyk a&#160;že jsem si ani neuměl představit, jak velký může být.‘</p>
			<p class="MLP_text ParaOverride-1">‚Já si to uvědomuji,‘ odpověděla, ‚a proto sklíčenost, jakou pociťuji já a&#160;manžel, je nesmírná, že nedokážeme své drahé dítě a&#160;vás, kterého také milujeme, ušetřit takové ublíženosti duše.‘</p>
			<p class="MLP_text ParaOverride-1">‚Zítra řeknu Matyldě,‘ opáčil jsem, ‚že musí poslechnout otce a&#160;matku. Dnes mi dovolte, vážená paní, abych si poněkud uspořádal myšlenky&#160;– a&#160;abych si uspořádal i&#160;leccos dalšího, co je zapotřebí.‘</p>
			<p class="MLP_text ParaOverride-1">Znovu mi do očí vhrkly slzy.</p>
			<p class="MLP_text ParaOverride-1">‚Vzpamatujte se, milý Gustave,‘ řekla, ‚a čiňte, co pokládáte za dobré, promluvte si s&#160;Matyldou anebo i&#160;nepromluvte, já vám nebudu nic nařizovat. Přijde čas, kdy uznáte, že vám tolik nekřivdím, jak si možná teď myslíte.‘</p>
			<p class="MLP_text ParaOverride-1">Políbil jsem jí ruku, kterou mi vlídně podala, a&#160;odešel jsem z&#160;pokoje.</p>
			<p class="MLP_text ParaOverride-1">Druhý den jsem požádal Matyldu, aby se se mnou prošla po zahradě. Vydali jsme se první její částí a&#160;šli jsme uličkou pod vinným loubím až k&#160;zahradnímu domku, u&#160;něhož kvetly růže. Jak jsme tak putovali, nepromluvili jsme téměř slova, vyjma toho, že jsme si říkali, jak se nám líbí ta a&#160;ona květina, jak je krásné vinné loubí a&#160;jak se den tak rozjasnil. Byli jsme příliš dychtiví toho, co přijde, Matylda zvědavá na to, co jsem jí měl zvěstovat, a&#160;já na to, jak tu zvěst přijme. Poblíž zahradního domku byla lavička, z&#160;jednoho růžového keře na ni padal stín. Vybídl jsem Matyldu, ať se mnou na lavičku usedne. Udělala to. Poprvé jsme si vyšli do zahrady docela sami a&#160;docela sami jsme seděli pospolu na lavičce. Byla to předzvěst, že buď nám něco takového bude v&#160;budoucnu dovoleno beze všech námitek, anebo že je tohle naposled a&#160;že se do nás proto vkládá bezvýhradná důvěra. Viděl jsem, že si je toho Matylda vědoma; protože celá její bytost přímo sálala svrchovaným očekáváním. Nicméně jediným slovem se nepřičinila, abych jí začal zvěstovat, o&#160;co tu jde. Zřejmě to, jak jsem se choval, vyvolalo v&#160;ní obavy; ačkoliv totiž jsem si v&#160;noci bezpočtukrát sestavoval výroky, jež jsem jí hodlal přednést, nedokázal jsem teď promluvit, a&#160;ačkoliv jsem se snažil zvládat své city, asi se mi dala z&#160;tváře vyčíst bolest. Když jsme tak už chvíli seděli, dívali jsme se sobě na špičky nohou, a&#160;co bylo zvláštní, nedrželi se za ruce, začal jsem jí rozechvěle a&#160;zajíkavě líčit, co si myslí její rodiče a&#160;že si přejí, abychom náš svazek přinejmenším na nynější dobu zrušili. Nezmínil jsem se o&#160;důvodech, jež matka uvedla, a&#160;pouze jsem Matyldě předestřel, že bude muset poslechnout a&#160;že neposlušností se náš svazek neudrží.</p>
			<p class="MLP_text ParaOverride-1">Když jsem skončil, byla nanejvýš užaslá.</p>
			<p class="MLP_text ParaOverride-1">‚Prosím tě, jen mi stručně zopakuj, cos to řekl a&#160;co že máme udělat,‘ řekla.</p>
			<p class="MLP_text ParaOverride-1">‚Musíš být rodičům po vůli a&#160;zrušit ten svazek se mnou,‘ odpověděl jsem.</p>
			<p class="MLP_text ParaOverride-1">‚A tohle mi ty navrhuješ a&#160;matce jsi slíbil, že něco takového u&#160;mě vymůžeš?‘ zeptala se.</p>
			<p class="MLP_text ParaOverride-1">‚Matyldo, ne že to na tobě vymohu,‘ odpověděl jsem jí, ‚my musíme poslechnout; protože vůle rodičů je pro děti zákonem.‘</p>
			<p class="MLP_text ParaOverride-1">‚Musím poslechnout,‘ vyhrkla a&#160;vymrštila se z&#160;lavičky, ‚a já také poslechnu; ale ty poslechnout nemusíš, tví rodiče to nejsou. Tys sem chodit nemusel a&#160;nemusels souhlasit s&#160;příkazem, abys se mnou rozvázal pouto lásky, kterým jsme se spojili. Měls říci: Paní, vaše dcera vás poslechne, řekněte jí jenom, co od ní chcete; jenže já nejsem povinen uposlechnout vaše nařízení, já budu vaše dítě milovat, dokud ve mně bude jediná krůpěj krve, budu se ze všech sil snažit, abych ji jednou měl pro sebe. A&#160;bude-li vás poslušná, už se mnou nepromluví, už na mě nepohlédne, odejdu od ní daleko; ale milovat ji budu přesto, dokud existuje tenhle a&#160;příští život, žádné jiné nevěnuji zrnko náklonnosti a&#160;nikdy se Matyldy nevzdám. Taks měl mluvit, a&#160;kdybys byl odešel z&#160;našeho zámku, byla bych věděla, žes takhle mluvil, a&#160;tisícero milionů řetězů by mě od tebe neodtrhlo, a&#160;jednou bych se radovala, že jsem splnila, co ti kdysi skýtalo tohle bouřné srdce. Tys zrušil ten svazek dřív, než jsi se mnou odešel na tohle místo, nežs mě dovedl k&#160;téhle lavičce, k&#160;níž jsem s&#160;tebou ochotně šla, protože jsem nevěděla, cos spáchal. I&#160;kdyby teď přišel otec a&#160;matka a&#160;řekli: »Vezměte se, mějte se navěky«, bylo by stejně po všem veta. Ty ses provinil proti věrnosti, o&#160;níž jsem měla za to, že je pevnější než všechny pilíře světa a&#160;hvězdy na nebeské báni.<span class="CharOverride-1">‘</span></p>
			<p class="MLP_text ParaOverride-1">‚Matyldo,<span class="CharOverride-1">‘</span> řekl jsem, ‚co teď dělám, je nekonečně obtížnější než to, cos žádala ty.<span class="CharOverride-1">‘</span></p>
			<p class="MLP_text ParaOverride-1">‚Obtížné nebo neobtížné, o&#160;tom tady řeč není,<span class="CharOverride-1">‘</span> odpověděla mi, ‚tady se mluví o&#160;tom, co musí být, o&#160;něčem, čeho opak jsem pokládala za cosi nemožného. Gustave, Gustave, Gustave, jaks to mohl udělat?<span class="CharOverride-1">‘</span></p>
			<p class="MLP_text ParaOverride-1">Poodešla ode mne několik kroků, zády ke mně poklekla do trávy u&#160;růží, co kvetly u&#160;zahradního domku, sepjala ruce a&#160;vyhrkla a&#160;slzy jí tekly: ‚Slyšte, vy tisíce květů, co se dívaly, když líbal tyhle rty, slyš to, ty vinné loubí, kterés vnímalo tu šeptanou přísahu věčné věrnosti, já ho milovala tak, že to nelze vyslovit žádným jazykem, žádnou řečí. Tohle srdce je co do let mladé, ale je bohaté na velkorysost; všechno, co v&#160;něm žilo, odevzdala jsem milovanému člověku, nebylo ve mně jiné myšlenky než jeho, celý budoucí život, který mohl zahrnout v&#160;sobě ještě hodně let, byla bych pro něj obětovala jak dechnutí, každičkou krůpěj krve byla bych nechala ze sebe zvolna uplývat a&#160;každičké vlákno vyrvávat z&#160;těla&#160;– a&#160;byla bych k&#160;tomu i&#160;výska­la. Měla jsem za to, že to ví, protože jsem měla za to, že on by to udělal rovněž. A&#160;teď mě vyvede z&#160;domu ven, aby mi řekl to, co řekl. Kdybych musela čelit jakýmkoli bolestem zvnějšku, kdybych musela zvládat jakékoliv zápasy, úsilí, snášet cokoliv, vydržela bych to, jenže teď on&#160;– on! Na všechny časy znemožňuje, abych mu mohla ještě kdy náležet, protože zničil kouzlo, které všechno spájelo, kouzlo, které do budoucích let a&#160;navěky slibovalo sepětí, jež nelze rozervat.<span class="CharOverride-1">‘</span></p>
			<p class="MLP_text ParaOverride-1">Pokročil jsem k&#160;ní, abych ji zvedl. Chopil jsem se její ruky. Ta ruka byla jako žár sám. Matylda vstala, vymanila svou ruku z&#160;mé a&#160;vydala se k&#160;zahradnímu domku, u&#160;něhož kvetly růže.</p>
			<p class="MLP_text ParaOverride-1">‚Matyldo,<span class="CharOverride-1">‘</span> řekl jsem, ‚nejde tu o&#160;nějaké porušení věrnosti, věrnost se tu neporušila. Nezaměňuj jedno za druhé. My jsme si vůči rodičům počínali nesprávně, když jsme před nimi chtěli utajit, co jsme učinili, a&#160;když jsme na tom utajování zarputile trvali. Oni se obávají, že by se nám nevedlo dobře. Nežádají, abychom vymazali své city, jen to, abychom načas zrušili vnější stránku našeho svazku.<span class="CharOverride-1">‘</span></p>
			<p class="MLP_text ParaOverride-1">‚Nemůžeš na chvíli nebýt sám sebou?<span class="CharOverride-1">‘</span> opáčila Matylda. ‚Ty už nemůžeš na chvíli přimět srdce, aby netlouklo? Zevnějšek, vnitřek, to je všechno jedno a&#160;totéž a&#160;všechno je láska. Tys nikdy nemiloval, když tohle nevíš.<span class="CharOverride-1">‘</span></p>
			<p class="MLP_text ParaOverride-1">‚Matyldo,<span class="CharOverride-1">‘</span> odpověděl jsem jí, ‚tys byla vždycky tak dobrá, tys byla taková čistá, skvělá, že jsem si tě ze všech sil uzamkl do duše&#160;– dneska jsi poprvé nespravedlivá. Má láska je nekonečná, je nezničitelná a&#160;bolest, že od tebe musím upustit, je nevýslovná, nevěděl jsem, že existuje na světě bolest taková; větší je jen ta, že se ve mně tak mýlíš. Mně je naprosto lhostejné, kdo by ti byl měl říci, co ti rodiče přikazují, je to jedno, oni jsou rodiče, příkaz je příkaz, a&#160;to nejsvětější v&#160;nás nám říká, že rodiče se musí ctít, že pouto mezi rodiči a&#160;dětmi se nesmí zpřetrhat, i&#160;když srdce třeba puká. Tak jsem to cítil, tak jsem jednal, a&#160;chtěl jsem ti tu nezbytnost říci co nejněžněji a&#160;nejjemněji, proto jsem se toho poslání podjal; myslel jsem, že ti nikdo něco tak hořkého nedokáže říci tak něžně a&#160;jemně jako já, proto jsem přišel. Z&#160;laskavosti, ze soucitu jsem přišel. Vedla mě povinnost, tou povinností mi puká srdce a&#160;v&#160;tom pukajícím srdci jsi ty.<span class="CharOverride-1">‘</span></p>
			<p class="MLP_text ParaOverride-1">‚Ano, ano, to jsou slova,<span class="CharOverride-1">‘</span> řekla; vzlykala stále prudčeji a&#160;téměř už křečovitě, ‚to jsou slova, jakým jsem dříve tak ráda a&#160;bedlivě naslouchala, která mi vcházela do duše tak sladce, která byla sladká, už kdyžs to doposud nevěděl, kterým jsem věřila jako věčné pravdě. Nemusel ses podjímat úkolu pohnout mě k&#160;tomu, abychom napadrť rozbili naši lásku, i&#160;kdyby to stokrát byla povinnost, neměls něco takového mít pro sebe za možné. Proto ti teď už nemohu věřit, tvá láska není taková, jak jsem si myslela, a&#160;taková, jaká je ta má. Já jsem přišla o&#160;jakékoliv srovnání a&#160;nevím, jak to všechno je. Kdybys byl kdysi řekl, že nebe není nebe, země není země, byla bych ti to věřila. Teď nevím, jestli mám věřit tomu, co říkáš. Nemohu jinak, nevím to, nemohu způsobit, abych to věděla. Ach bože! Všechno je zase tak, jak to bylo předtím, a&#160;dá se zničit, co jsem považovala za věčné! Jak tohle budu moci snášet?<span class="CharOverride-1">‘</span></p>
			<p class="MLP_text ParaOverride-1">Ukryla tvář do růží před sebou a&#160;její žhoucí líce byly i&#160;teď krásnější než ty růže. Přitiskla tvář celou k&#160;těm květům a&#160;štkala tak, až jsem byl přesvědčen, že cítím, jak se jí chvěje tělo, anebo že tou bolestí upadne do bezvědomí. Chtěl jsem promluvit, několikrát jsem to zkusil; ale nedokázal jsem to, hruď jsem měl strašlivě sevřenou a&#160;mluvidla bezmocná. Sáhl jsem po jejím těle, ale uškubla stranou, jakmile mě ucítila. Pak jsem vedle ní stál a&#160;nehýbal se. Sáhl jsem holou rukou do větévek růží, stiskl jejich trny v&#160;dlani a&#160;nechal po ní stékat krev, aby mi bylo lehčeji u&#160;srdce.</p>
			<p class="MLP_text ParaOverride-1">Trvalo to nějakou chvíli, než se její pláč poněkud zmírnil, pak zvedla tvář, usušila si slzy kapesníkem, který vyňala z&#160;kapsy, a&#160;řekla: ‚Všechno je pryč. Abychom tady ještě pobývali, k&#160;tomu není důvod, pojďme zpátky do domu a&#160;uvidíme, jak se to celé bude vyvíjet. Jestli nás někdo potká, ať nevidí, že jsem tak hrozně brečela.<span class="CharOverride-1">‘</span></p>
			<p class="MLP_text ParaOverride-1">Když to řekla, obrátila kroky k&#160;uličce pod vinným loubím a&#160;já jsem šel jí po boku. Krev na mé ruce neviděla. Už jsem se ani nesnažil ji konejšit, viděl jsem, že není v&#160;rozpoložení, v&#160;němž by něco takového vnímala. Také jsem postřehl, že když se na mě zlobí, bolest lépe snáší, než když zlost nemá. Došli jsme mlčky do domu. Tam jsme se vydali do matčina pokoje. Matylda se vrhla matce na hruď. Políbil jsem paní ruku a&#160;odešel jsem.</p>
			<p class="MLP_text ParaOverride-1">Celý zbytek dne jsem trávil tím, že jsem si balil věci, aby mohl druhý den ráno z&#160;domu odjet. Jednou za mnou zašel Matyldin otec a&#160;řekl: ‚Nebuďte příliš ublížený, ono se to možná všechno ještě spraví.<span class="CharOverride-1">‘</span></p>
			<p class="MLP_text ParaOverride-1">Mimochodem jeho důvody, které vyslovoval přátelsky a&#160;mírně, byly stejné jako důvody jeho manželky. Zašla za mnou i&#160;Matyldina matka, zádumčivě se usmála, jak se činím, a&#160;podala mi ruku. Mé vyhlídky byly zjevně chmurnější než ty, které měli tihle dva lidé. Matyldina důvěra ke mně byla otřesena. Když jsem oznámil svůj úmysl, že hodlám nazítří odjet, a&#160;nikdo proti tomu už nic nenamítal, ač se zpočátku námitky ozývaly, zavolal jsem Alfréda a&#160;řekl mu, že nemám v&#160;úmyslu podniknout nějakou delší cestu, jak by si snad myslel, nýbrž že odjíždím z&#160;tohoto domu nadlouho, možná navždycky. Že se vyskytly okolnosti, kvůli nimž je to nezbytné. Rozvzlykal se a&#160;padl mi kolem krku, nedokázal jsem ho vůbec uchlácholit, ba málem jsem hlasitě plakal i&#160;já. Odvedli ho později k&#160;oběma rodičům, kteří byli v&#160;otcově kanceláři, aby ho uklidnili. Alfréd spal dnes za dohledu sloužícího jinde. Když ho tam přivedli, zašel jsem za rodiči a&#160;vyslovil jim dík za všechno dobré, čeho se mi v&#160;jejich domě dostalo. Poděkovali mi také a&#160;vzbudili ve mně jisté naděje. Dohodli jsme se, že mě zdejší koně dovezou na nejbližší poštu. Matylda nepřišla na večeři.</p>
			<p class="MLP_text ParaOverride-1">Druhý den ráno se naložilo všechno do vozu. Připravil jsem se na odjezd. Dovolili mi, abych se rozloučil s&#160;Matyldou. Ale ta se vzpírala se mnou setkat. Šel jsem proto do svého příbytku, podal ruku starému Raimundovi a&#160;řekl jsem: ‚Měj se dobře, Raimunde.<span class="CharOverride-1">‘</span></p>
			<p class="MLP_text ParaOverride-1">‚Mějte se hodně dobře, mladý pane,<span class="CharOverride-1">‘</span> odpověděl mi, ‚a buďte hodně šťastný.<span class="CharOverride-1">‘</span></p>
			<p class="MLP_text ParaOverride-1">‚Ty nic nevíš, Raimunde!<span class="CharOverride-1">‘</span></p>
			<p class="MLP_text ParaOverride-1">‚Ale vím, vím, mladý pane&#160;– ono se to třeba spraví.<span class="CharOverride-1">‘</span></p>
			<p class="MLP_text ParaOverride-1">‚Měj se dobře.<span class="CharOverride-1">‘</span></p>
			<p class="MLP_text ParaOverride-1">Sešel jsem po schodišti dolů, Raimund šel se mnou. Dole u&#160;vozu stál pán domu a&#160;paní domu a&#160;několik sloužících. Přišli i&#160;lidé ze šafářova dvora. Alfréd, protože šel pozdě spát, ještě se neprobudil; majitelé domu se se mnou rozloučili nadobyčej hezky, ti, co postávali kolem, dali mi také sbohem, popřáli mi štěstí a&#160;radostný návrat. Nastoupil jsem do kočáru a&#160;odjel z&#160;Lužné Vody.</p>
			<p class="MLP_text ParaOverride-1">Majitel toho domu mi jednou řekl: ‚Třeba z&#160;našeho domu jednou odejdete bez kajícnosti a&#160;bez žalu.<span class="CharOverride-1">‘</span></p>
			<p class="MLP_text ParaOverride-1">Odcházel jsem bez kajícnosti, avšak pln žalu.</p>
			<p class="MLP_text ParaOverride-1">Vyslovil kdysi i&#160;domněnku, že na jeho rodinu třeba nezapomenu. Nezapomněl jsem na ni.</p>
			<p class="MLP_text ParaOverride-1">Na poště jsem se rozloučil s&#160;vozem z&#160;Lužné Vody, s&#160;posledním znamením té končiny, a&#160;dal si rezervovat místo do města, kde jsem kdysi pobýval tak dlouho, kde jsem dovršil své životní jaro, odkud jsem přijel do Lužné Vody a&#160;kde byl Matyldin dům. Ale ve městě jsem nezůstal.</p>
			<p class="MLP_text ParaOverride-1">Poblíž mého domova je v&#160;lese skalnatý kopec, z&#160;něhož se dohlédne hodně daleko. Severním hřbetem se mírně svažuje a&#160;má na něm velice tmavé jedle. K&#160;jihu spadá příkře dolů, je vysoký a&#160;rozeklaný a&#160;hledí na řídký les, mezi jehož kmeny je pastvisko. Na druhé straně lesa jsou vidět louky a&#160;pole, ještě dále modravá slatina, pak tmavě modrý pás lesa a&#160;nad ním v&#160;dálce vysoké hory. Z&#160;města jsem se vydal domů a&#160;z&#160;domova na tenhle skalnatý kopec. Seděl jsem na něm a&#160;hořce plakal. Teď jsem měl v&#160;nitru pusto, tak jak jsem v&#160;něm nikdy pusto neměl. Hleděl jsem na temné útroby roklí a&#160;kladl si otázku, jestli se do některé mám vrhnout. Do té nejasné děsivé představy se mi mísil obraz mé zemřelé matky a&#160;byl mi najednou milý, nemohl jsem na něj nemyslet. Den co den jsem chodil na ten kopec a&#160;sedával na něm často i&#160;několik hodin. Nevím, proč jsem k&#160;němu tíhl. Zamlada jsem na něm býval často, a&#160;bavívali jsme se tím, že jsme z&#160;něho házeli dolů dost velké kameny, abychom zahlédli zvířený prach, když hozený kámen dopadl na některé skalisko, a&#160;abychom uslyšeli, jak bubnuje o&#160;skály a&#160;rachotí v&#160;suti válející se u&#160;úpatí skály. Z&#160;tohohle kopce se nedohlédlo do krajů, kde bylo Matyldino obydlí, ani nebylo vidět na horská pásma, která s&#160;nimi hraničí. Postupně jsem se vydával i&#160;do jiných končin v&#160;okolí svého domova. Švagr byl člověk mírný a&#160;tichý a&#160;v&#160;mém rodném domě jsme často celý den nepromluvili než několik slov.</p>
			<p class="MLP_text ParaOverride-1">Když uplynul nějaký čas, pomyslel jsem na odjezd a&#160;na práce ve svém oboru; na ty jsem dlouho zapomínal a&#160;na ty bych, pokud bych cele vězel v&#160;domě v&#160;Lužné Vodě, asi ještě dlouho nebyl pomyslel.</p>
			<p class="MLP_text ParaOverride-1">Znovu jsem se vydal do města, kde jsem zanechal své věci, a&#160;opravdově jsem se oddal dráze, kvůli níž jsem vlastně chodil do všech těch přípravných škol. Přihlásil jsem se do státní služby, zařadili mě a&#160;pak jsem už velice pilně pracoval na úrovni nižších funkcí, kam mě umístili. Žil jsem ještě více v&#160;ústraní než předtím. Můj malý plat a&#160;výtěžek z&#160;toho, co jsem si našetřil, stačily krýt mé potřeby. Bydlel jsem v&#160;jedné končině na předměstí, od domu Matyldiných rodičů byla hodně daleko. V&#160;zimě jsem téměř nikam nechodil, pouze ze svého obydlí do úřadovny, což byla cesta hodně dlouhá, a&#160;z&#160;úřadovny do světnice, kde jsem bydlel. Stravoval jsem se v&#160;jednom malém hostinci po cestě. Za přáteli a&#160;za kolegy jsem chodil málo, jakýkoliv styk s&#160;lidmi byl mi protivný. Zotavoval jsem se z&#160;něho tak, že jsem se zabýval dějinami, státovědou a&#160;přírodními vědami. Chodil jsem po hradbách vnějšího města anebo se procházel v&#160;některé osamělé končině v&#160;okolí města; to mi skýtalo vzduch a&#160;pohyb. Jednou jsem uviděl Matyldu. Jela s&#160;matkou v&#160;otevřeném kočáře po jedné ze širokých ulic předměstí v&#160;končině, kde bych ji byl nečekal. Pohlédl jsem na ni, poznal ji a&#160;myslel jsem, že se dojista skácím. Jestli mě viděla ona, to nevím. Šel jsem pak do úřadovny ke svému stolu. Zpočátku si mě nadřízení skoro nevšímali. Pracoval jsem mimořádně pilně, bylo mi to lékem na tu otevřenou ránu a&#160;já se k&#160;tomu léku utíkal. Dokud se mi všechno, co se vyskytovalo v&#160;mém úřadování, usazovalo v&#160;hlavě, nevešlo se mi do ní nic jiného. Bolestivé bylo jen to, co bylo mimo. Ani věda nebyla úplně bezpečným rozptýlením. Že jsem byl tak pilný, to nakonec přece jen vzbudilo pozornost, povýšili mě. Zpočátku šlo všechno pomaleji, poté se zrychlilo. Když uběhlo několik let, dospěl jsem ve státní službě do ctihodnějšího postavení, jež opravňovalo k&#160;tomu, že jsem obcoval se vzdělanějšími obyvateli města, a&#160;měl jsem důvodnou naději, že budu stoupat ještě výš. Za takové situace se obvykle uzavíraly sňatky s&#160;dívkami z&#160;váženějších rodin a&#160;z&#160;nich pak povstával šťastný a&#160;ctihodný rodinný život. Matyldě bylo teď určitě jedenadvacet anebo dvaadvacet let. Že by se se mnou její rodiče nějak sbližovali, takového se nic nedělo, ani jsem nenacházel sebemenší příznaky toho, že by se snad byli po mně poptávali; jakkoliv neúnavně jsem se to snažil vypátrat. Nemohl jsem tedy podnikat žádné bezprostřední kroky k&#160;takovému sblížení. Zahájil jsem něco takového zprostředkovaně, tím že jsem naznačoval, ovšem velice jednoznačně, jak nezměněná je má náklonnost k&#160;Matyldě. Na oplátku se mi dostalo nadmíru zjevných důkazů, že Matylda mnou pohrdá. K&#160;nějakým vdavkám, a&#160;vzhledem k&#160;jejímu bohatství a&#160;její nepopsatelné sličnosti takové žádosti byly, nebylo možné ji pohnout. S&#160;hlubokou, tíživou vážností jsem chystal rubáš k&#160;pohřbu nejsvětějších citů v&#160;mém životě.</p>
			<p class="MLP_text ParaOverride-1">Nebudu vás obtěžovat líčením, jak se mi dále vedlo v&#160;mé kariéře státního úředníka. Nepatří to sem a&#160;je to v&#160;podstatných rysech známo. Vypukly války, překládali mě střídavě sem a&#160;zase jinam, nezbytná byla široká a&#160;obsáhlá činnost, cesty, referování, návrhy, uplatňoval jsem se v&#160;různých posláních, přicházel jsem do styku s&#160;nejrozličnějšími lidmi, a&#160;císař, to snad mohu říci, byl mi nakonec téměř přítelem. Když jsem byl povýšen na barona, přijel za mnou zdaleka strýc Ferdinand, aby mi, jak řekl, vysekl poklonu. Ač zanedbával mou matku, ba po otcově smrti svou upjatostí byl vůči ní téměř krutý, přijal jsem ho přátelsky, protože v&#160;té mé opuštěnosti byl vposledku jediným příbuzným, kterého jsem ještě měl. Od té doby jsme si stále dopisovali. Setkávalo se se mnou hodně lidí a&#160;já poznával nejednu stránku společnosti; ale dílem byly takové styky povýtce obchodní, dílem se mi lidé vtírali, protože doufali, že díky mně budou stoupat na žebříčku, dílem byla taková setkání zhola bezcenná. Ale jak svízelné pro mne takové záležitosti byly, nakolik jsem se v&#160;podstatě nehodil k&#160;tomu, abych s&#160;nimi zacházel, o&#160;tom jsem vám už říkal. Pomalu byl ze mne starý muž. Ježto jsem žil hodně vpovzdálí, o&#160;nejednom vztahu v&#160;hlavním městě jsem nic nevěděl. Matylda se v&#160;poněkud pokročilejším věku vdala. Nastolil se trvalý mír, znovu jsem se nastálo usadil v&#160;hlavním městě a&#160;tady jsem učinil cosi, co si budu do konce života vyčítat, protože je to něco ne podle ryzích přírodních zákonů, ačkoliv se to děje ve světě tisíckrát a&#160;tisíckrát. Oženil jsem se bez lásky a&#160;bez náklonnosti. Neošklivilo se mi to, ale také se mi to nijak příliš nelíbilo. Vzájemná úcta byla veliká. Hodně mi říkali, že je mou povinností založit rodinu, že musím mít ve stáří kolem sebe drahé příbuzné, kteří mě budou třeba milovat, budou se o&#160;mě starat a&#160;budou mi záštitou a&#160;kteří zdědí mé důstojenství a&#160;mou proslulost. Je to prý povinností i&#160;vůči lidstvu a&#160;státu. Když jsem namítal, že necítím náklonnost k&#160;žádné ženské bytosti, říkali mi, že takové náklonnosti obvykle mívají za následek nešťastné svazky, zato znají-li snoubenci navzájem své kvality a&#160;ctí se, že povstává trvalé štěstí. Vzdor tomu, že jsem byl ve zralejším věku, v&#160;těchhle věcech jsem příliš znalostí stále ještě neměl. Náklonnost v&#160;mládí, jež byla tak divoká a&#160;málem výstřední, ta mi štěstí nepřinesla. Oženil jsem se tedy s&#160;dívkou, která už nebyla mladá, avšak měla příjemný zevnějšek, svrchovaně ryzí povahu a&#160;chovala ke mně hlubokou úctu. Říkalo se, že jsem se oženil bohatě, protože mé poměry byly teď až okázalé; jenže tak se věci neměly. Má manželka mi přinesla významné věno, ale já jsem k&#160;němu mohl přidat daleko víc. Ježto jsem ve svém uměřeném životě téměř nic nepotřeboval, nemálo jsem si našetřil, zejména když jsem posléze byl ve vyšším postavení. Úspory jsem vložil do tehdejších státních obligací, a&#160;protože ty, když skončila válka, významně stouply v&#160;ceně, byl jsem málem boháčem. V&#160;tomhle manželství jsme žili dva roky a&#160;v&#160;něm jsem se dověděl to, co jsem nevěděl, než jsem se oženil, že se totiž nemá žádný takový svazek uzavírat bez náklonnosti. Žili jsme ve shodě, navzájem jsme navýsost ctili dobré vlastnosti toho druhého, žili jsme ve vzájemné důvěře a&#160;byli jsme jeden ke druhému pozorní, říkalo se, že naše manželství je vzorné; jenže my žili pouze nikoliv nešťastně. Ke štěstí patří víc než jen to, co spájí; je to ztělesnění spanilé podstaty druhého, k&#160;němuž bez výjimky a&#160;radostně tíhnou veškeré naše síly. Když Julie za dva roky zemřela, poctivě jsem po ní truchlil; avšak Matyldin obraz nadále tkvěl v&#160;mém srdci nedotčen. Teď jsem byl zase sám. Abych uzavřel nějaký další sňatek, k&#160;tomu už mě nikdo nepohnul. Teď jsem věděl to, co jsem předtím nevěděl. Láska a&#160;náklonnost, měl jsem za to, je cosi, co kolem mého srdce jen tak proletělo.</p>
			<p class="MLP_text ParaOverride-1">Rok po Juliině smrti zemřel můj strýc a&#160;ustanovil mě dědicem svého značného jmění.</p>
			<p class="MLP_text ParaOverride-1">Mé zaměstnání bylo pro mne den ze dne svízelnější. Tak jak jsem už dříve měl za to, že státní služba neladí s&#160;mým ustrojením a&#160;že bych udělal lépe, kdybych z&#160;ní odešel, když jsem o&#160;tom všem uvažoval hlouběji, to pomyšlení jenom vzrůstalo, a&#160;když jsem se bedlivěji rozebral, nabyl jsem o&#160;tom jen ještě větší jistoty, a&#160;rozhodl jsem se, že své úřady složím. Přátelé se mi v&#160;tom snažili zabránit, a&#160;nejeden, koho jsem měl příležitost poznat jako pevnou oporu státu a&#160;s&#160;nímž jsem v&#160;obtížných časech prožil v&#160;úřadě nejednu drsnou chvíli, říkal naléhavě, abych svou činnost nepřerušoval. Jenže byl jsem nadále neoblomný. Ohlásil jsem svůj odchod. Císař přijal mé oznámení blahovolně a&#160;obdařil mě poctami. Měl jsem v&#160;úmyslu, že si na poslední období života vybuduji sídlo na venkově a&#160;tam že se budu oddávat některým vědeckým činnostem, že se budu kochat uměním, pokud toho budu schopen, že budu obhospodařovat pole a&#160;zahrady a&#160;tu a&#160;tam podniknu to a&#160;ono pro obecný prospěch celého okolí. Nejednou bych zajel do města a&#160;zavítal ke starým přátelům a&#160;občas bych mohl podniknout cestu do vzdálenějších zemí. Vydal jsem se domů. Tam jsem se dozvěděl, že švagr už před čtyřmi roky zemřel, že dům je v&#160;cizím vlastnictví a&#160;zcela přestavěn. Brzy jsem zase odjel. Několikrát jsem to ještě neúspěšně zkusil, posléze jsem našel místo, kde teď žiji, a&#160;usadil jsem se tu. Koupil jsem Strázný dvůr, vystavěl na kopci dům a&#160;postupně dal usedlosti podobu, v&#160;jaké ji teď vidíte. Líbil se mi ten kraj, líbilo se mi tohle půvabné místo, přikoupil jsem ještě luka, lesy a&#160;pole, zajel do všech končin v&#160;okolí, našel postupně zalíbení v&#160;tom, co tu dělám, a&#160;podnikl jsem několik cest do nejvýznamnějších zemí Evropy. A&#160;zbělely mi vlasy a&#160;užuž se mi v&#160;duši usazovala radost a&#160;pohoda.</p>
			<p class="MLP_text ParaOverride-1">Když jsem tu už byl dosti dlouho, jednoho dne mi hlásili, že na kopec vyjela nějaká žena a&#160;že stojí teď s&#160;nějakým chlapcem u&#160;růží, co rostou po zdech domu. Vyšel jsem ven, uviděl jsem kočár a&#160;také tu ženu s&#160;chlapcem, jak stojí u&#160;růží. Přišel jsem k&#160;ní. Byla to Matylda, držela chlapce za ruku, dívala se na růže a&#160;z&#160;očí se jí valily slzy. Tvář jí zestárla a&#160;postavou byla žena, které léta přibývají.</p>
			<p class="MLP_text ParaOverride-1">‚Gustave, Gustave,<span class="CharOverride-1">‘</span> vyhrkla, když mě uzřela, ‚nemohu jinak než ti tykat. Přijela jsem, abych tě poprosila o&#160;odpuštění za tu těžkou křivdu, které jsem se na tobě dopustila. Pozvi mě na chvilku dál do domu.<span class="CharOverride-1">‘</span></p>
			<p class="MLP_text ParaOverride-1">‚Matyldo,‘ řekl jsem, ‚buď vítána na téhle půdě, buď natisíckrát vítána a&#160;pokládej tenhle dům za svůj.<span class="CharOverride-1">‘</span></p>
			<p class="MLP_text ParaOverride-1">Řekl jsem to, přikročil jsem k&#160;ní, vzal ji za ruku a&#160;políbil jsem ji na ústa.</p>
			<p class="MLP_text ParaOverride-1">Matylda mi ruku nepouštěla, silně ji tiskla a&#160;vzlykala tak prudce, až jsem si myslel, že se jí roztrhne hruď, stále ještě pro mne tak drahá.</p>
			<p class="MLP_text ParaOverride-1">‚Matyldo,‘ řekl jsem něžně, ‚odpočiň si.<span class="CharOverride-1">‘</span></p>
			<p class="MLP_text ParaOverride-1">‚Doveď mě do domu,<span class="CharOverride-1">‘</span> pravila tiše.</p>
			<p class="MLP_text ParaOverride-1">Hned jsem zvonkem, který jsem nosil stále při sobě, přivolal správce a&#160;rozkázal mu, aby uložil vůz i&#160;koně. Pak jsem vzal Matyldu v&#160;podpaží a&#160;dovedl ji do domu. Když jsme došli do jídelny, řekl jsem chlapci: ‚Sedni si tu a&#160;počkej, než promluvím s&#160;matkou a&#160;zmírním slzy, které ji teď tak bolí.<span class="CharOverride-1">‘</span></p>
			<p class="MLP_text ParaOverride-1">Chlapec na mne pohlédl s&#160;důvěrou a&#160;poslechl. Dovedl jsem Matyldu do čekárny a&#160;nabídl jí židli. Když se usadila na měkkých polštářích, usedl jsem na židli naproti ní. Plakala a&#160;plakala; ale slz bylo méně a&#160;méně. Nepromluvil jsem. Když uplynul nějaký čas, už jí ty krůpěje kanuly z&#160;očí spořeji a&#160;menšily se a&#160;posléze si osušila kapesníkem poslední. Seděli jsme tu a&#160;mlčeli a&#160;dívali se na sebe. Matylda si možná prohlížela mé bílé vlasy a&#160;já se jí díval do tváře. Ta byla už odkvetlá; avšak na lících a&#160;kolem úst měla stále onen půvab a&#160;tu těžkou zádumčivost, jaká je na odkvetlých ženách tak jímavá, když se za ní jakoby skrývalo nebe minulé sličnosti a&#160;to se ještě v&#160;dozvucích na tváři zrcadlí. Poznával jsem v&#160;těch rysech někdejší chlubně zářivé mládí.</p>
			<p class="MLP_text ParaOverride-1">‚Gustave,<span class="CharOverride-1">‘</span> řekla, ‚tak se zase shledáváme. Nemohla jsem už unést tu křivdu, kterou jsem ti způsobila.<span class="CharOverride-1">‘</span></p>
			<p class="MLP_text ParaOverride-1">‚Nestala se žádná křivda, Matyldo,<span class="CharOverride-1">‘</span> pravil jsem.</p>
			<p class="MLP_text ParaOverride-1">‚Ano, tys byl vždycky hodný,<span class="CharOverride-1">‘</span> odpověděla mi, ‚to jsem věděla, proto jsem přijela. Jsi hodný i&#160;teď, to říkají tvé milé oči, jsou pořád tak krásné jako kdysi, když mě tak oblažovaly. Ach, prosím tě, Gustave, odpusť mi!<span class="CharOverride-1">‘</span></p>
			<p class="MLP_text ParaOverride-1">‚Drahá Matyldo, já ti nemám co odpouštět, anebo ty mi máš také co promíjet,<span class="CharOverride-1">‘</span> odpověděl jsem. ‚Vysvětlení tkví v&#160;tom, že jsi nedokázala vidět, co vidět bylo, a&#160;že já se nedokázal k&#160;tobě přiblížit, když jsem se přiblížit měl. V&#160;lásce je všechno. Tvá rozbolavělá zlost byla láska a&#160;má rozbolavělá zdrženlivost byla také láska. V&#160;ní tkví naše chyby a&#160;v&#160;ní tkví i&#160;naše odměna.<span class="CharOverride-1">‘</span></p>
			<p class="MLP_text ParaOverride-1">‚Ano, v&#160;lásce,<span class="CharOverride-1">‘</span> opáčila, ‚kterou jsme nedokázali zahladit. Gustave, já ti vzdor všemu byla stále věrná a&#160;milovala jsem pouze tebe. Leckdo se o&#160;mě ucházel, já jsem je odmítla; dali mi manžela, ten byl hodný, ale žil vedle mě jako někdo cizí, já znala jenom tebe, květ svého mládí, který nikdy neuvadl. A&#160;ty mě miluješ také, to říká to tisícero růží u&#160;zdí tvého domu, a&#160;je pro mě spravedlivým trestem, že jsem přijela právě v&#160;době, kdy kvetou.<span class="CharOverride-1">‘</span></p>
			<p class="MLP_text ParaOverride-1">‚Nemluv o&#160;spravedlivých trestech, Matyldo,<span class="CharOverride-1">‘</span> opáčil jsem, ‚a protože všechno ostatní je takové, nech minulost být a&#160;řekni, jak jsi na tom teď. Mohu ti v&#160;něčem pomoci?<span class="CharOverride-1">‘</span></p>
			<p class="MLP_text ParaOverride-1">‚Ne, Gustave,<span class="CharOverride-1">‘</span> odvětila, ‚největší pomocí je, že tu jsi. Jak na tom já jsem, to je docela prosté. Otec a&#160;matka jsou už dávno mrtvi, manžel také už před dlouhým časem zemřel, a&#160;Alfréd&#160;– tohos ty věru miloval&#160;–<span class="CharOverride-1">‘</span></p>
			<p class="MLP_text ParaOverride-1">‚Tak jako bych miloval syna,<span class="CharOverride-1">‘</span> odpověděl jsem.</p>
			<p class="MLP_text ParaOverride-1">‚Ten je také mrtvý,<span class="CharOverride-1">‘</span> řekla, ‚nezanechal ženu, nezanechal dítě, dům v&#160;Lužné Vodě a&#160;ve městě prodal, ještě když žil. Já vlastním rodinné jmění a&#160;žiji s&#160;dětmi sama. Milý Gustave, přivezla jsem ti chlapce&#160;–&#160;– jaks věděl, že je to můj syn?<span class="CharOverride-1">‘</span></p>
			<p class="MLP_text ParaOverride-1">‚Viděl jsem na něm tvé černé oči a&#160;tvé hnědé kučery,<span class="CharOverride-1">‘</span> odpověděl jsem jí.</p>
			<p class="MLP_text ParaOverride-1">‚Já ti přivezla chlapce,<span class="CharOverride-1">‘</span> řekla, ‚abys viděl, že je jako Alfréd&#160;– je to téměř jeho portrét&#160;–, ale nemá nikoho, kdo by s&#160;ním zacházel tak mile, jako ty jsi zacházel s&#160;Alfrédem, který by ho miloval tak, jako tys miloval Alfréda, a&#160;koho by zas on mohl milovat tak, jako Alfréd miloval tebe.<span class="CharOverride-1">‘</span></p>
			<p class="MLP_text ParaOverride-1">‚Jak se chlapec jmenuje?<span class="CharOverride-1">‘</span> zeptal jsem se.</p>
			<p class="MLP_text ParaOverride-1">‚Gustav, jako ty,<span class="CharOverride-1">‘</span> odpověděla Matylda.</p>
			<p class="MLP_text ParaOverride-1">Nedokázal jsem zadržet slzy.</p>
			<p class="MLP_text ParaOverride-1">‚Matyldo,‘ řekl jsem, ‚já nemám ženu, nemám dítě, nemám pří­buzné. Tys byla tím jediným, co jsem v&#160;celém svém životě měl a&#160;uchovával. Nech mi toho chlapce, nech ho u&#160;mě, já ho budu učit, budu ho vychovávat.<span class="CharOverride-1">‘</span></p>
			<p class="MLP_text ParaOverride-1">‚Ach, Gustave,<span class="CharOverride-1">‘</span> vyhrkla s&#160;bolestným dojetím, ‚vůbec mě neklamal cit, který mě vedl k&#160;tobě, k&#160;nejlepšímu z&#160;lidí, když jsem byla dítě, a&#160;který mě nenechal na holičkách, co jsem žila.<span class="CharOverride-1">‘</span></p>
			<p class="MLP_text ParaOverride-1">Vstala, položila mi hlavu na rameno a&#160;navýsost vroucně se rozplakala. Už jsem se neovládl, slzy mi tekly a&#160;nedaly se zadržet, objal jsem ji oběma pažemi a&#160;přitiskl jsem si ji na srdce. A&#160;nevím, jestli kdy který horký polibek mladistvé lásky pronikl do duše hlouběji a&#160;pozvedl ji do výšin větších než tohle opožděné objetí starých lidí, v&#160;nichž se zachvívala dvě srdce, jež přetékala hlubokou láskou. To, co je v&#160;člověku ryzí a&#160;skvělé, nelze nikdy udolat a&#160;je klenotem ve všech dobách.</p>
			<p class="MLP_text ParaOverride-1">Když jsme se vyvinuli z&#160;objetí, dovedl jsem ji k&#160;její židli, usedl na svou a&#160;zeptal jsem se: ‚Máš ještě další děti?<span class="CharOverride-1">‘</span></p>
			<p class="MLP_text ParaOverride-1">‚Děvče, které je o&#160;několik let starší než chlapec,<span class="CharOverride-1">‘</span> opáčila, ‚přivezu ti je také, má rovněž černé oči a&#160;hnědé vlasy jako já. Děvče si zachovám, chlapce, žes tak laskavý, ponechám u&#160;tebe, aby tu žil, dokud budeš chtít. Ať je takový jako ty. Ach, nebyla bych ani tušila, jak tady všechno bude.<span class="CharOverride-1">‘</span></p>
			<p class="MLP_text ParaOverride-1">‚Matyldo, upokoj se,‘ řekl jsem, ‚já chlapce přivedu, přátelsky si s&#160;ním promluvíme.‘</p>
			<p class="MLP_text ParaOverride-1">Udělal jsem to, vešel jsem dovnitř s&#160;chlapcem za ruku a&#160;nějakou chvíli jsme ještě mluvili střídavě s&#160;dítětem i&#160;mezi sebou. Nato jsem Matyldě ukázal dům, zahradu, šafářův dvůr a&#160;všechno ostatní. K&#160;večeru zase odjela a&#160;chystala se přenocovat v&#160;Rákosci. Chlapce měla podle dohody zase vzít s&#160;sebou, vybavit ho vším potřebným a&#160;přivézt ho, kdy uzná za vhodné. Od té chvíle jsme si začali dopisovat, a&#160;když uplynula nějaká doba, přivezla mi Gustava, ten je ještě u&#160;mě, přivezla mi Natálii, která byla tehdy v&#160;prvním rozpuku. Větší podobnost než mezi tímhle dítětem a&#160;dítětem Matyldou si ani nelze představit. Ulekl jsem se, když jsem děvče uviděl. Jestli v&#160;letech, v&#160;nichž je teď Natálie, byla jí Matylda také tak podobná, to říci nemohu; protože tehdy jsem byl od Matyldy už odloučen.</p>
			<p class="MLP_text ParaOverride-1">Započala se doba nad jiné líbezná. Matylda k&#160;nám často s&#160;Natálií přijížděla. V&#160;prvních dnech jsem jí navrhl, že růže, pokud v&#160;ní probouzejí bolestné vzpomínky, dám od domu odstranit. Ale Matylda nic takového nepřipustila, řekla, že jsou jí nad jiné drahé a&#160;ozdobou tohohle domu. Postupně dorostla do rozpoložení tak mírného a&#160;klidného, jak ji znáte teď, a&#160;tahle poloha její bytosti se upevňovala víc a&#160;více, tak jak se její vnější situace nachylovala k&#160;jakési vyrovnanosti a&#160;jak se její duše, to snad smím říci, považovala za šťastnější a&#160;šťastnější. Postupně se tu rozhostilo všeobecné přátelství, Gustav si zvykl na mne, já na něj, a&#160;z&#160;té navyklosti povstala láska. Matylda mi skýtala rady do domácnosti, já zas jí co do spravování jejích záležitostí, často jsme spolu probírali Natáliinu výchovu a&#160;podnikali kroky, na nichž jsme se domluvili. A&#160;v&#160;tom vzájemném pomáhání sílila náklonnost, kterou jsme kdysi vůči sobě navzájem cítili, která se nikdy nevytratila, z&#160;níž se vytvořily ušlechtilé, hluboké, přátelské city a&#160;která teď mohla existovat otevřeně a&#160;po právu. Měl jsem zase někoho, koho jsem mohl milovat, a&#160;Matylda mohla své srdce, jež mi vždycky patřilo, vynakládat na mé blaho a&#160;na to, co jsem. Po nějaké době byl na prodej Hvězdný dvůr. Navrhl jsem Matyldě, abychom ho koupili. Prohlédla si tu usedlost. Kvůli tomu, že byl v&#160;mém sousedství a&#160;už jen pro ty jeho lípy, které jí připomínaly rozložité stromy na trávníku u&#160;domu v&#160;Lužné Vodě, svolila, abychom usedlost koupili. On se Hvězdný dvůr vůbec hodně podobal stavení v&#160;Lužné Vodě, byl usedlostí o&#160;sobě velice příjemnou a&#160;skýtal Matyldě na zbytek života pevný bod a&#160;jakési zaokrouhlení její situace. Tedy jsme jej získali. V&#160;tu dobu jsem nechal zřídit příbytek pro Matyldu a&#160;pro Natálii v&#160;mém domě. Ve Hvězdném dvoře bylo hodně práce, než se všechno uspořádalo do přívětivé útulnosti. A&#160;i potom se bez ustání něco měnilo a&#160;předělávalo, dokud dům nebyl takový, jaký je teď. A&#160;i teď, jak víte, se tam jako tady staví, zpevňuje, krášlí, a&#160;tak to asi bude dál pořád. Růže, to znamení našeho rozloučení a&#160;spojení, měly by být nadále především na Strázném dvoře, protože Matyldě bylo milé, když se tam s&#160;nimi setkala. Každou dobu, kdy růže kvetly, trávila u&#160;mě, milovala ty květy neobyčejně, pěstovala je a&#160;měla radost, když mi mohla k&#160;nim přidat některý druh, který jsem dosud neměl. Zato jsem jí dal v&#160;jejím zámku zhotovit nábytek, který jí skýtal veliké potěšení. Gustav byl den ze dne znamenitější, což slibovalo, že jednou z&#160;něho bude muž, z&#160;jakého jemu rovní budou mít radost. Natálie byla nejenom sličná a&#160;skvělá, ale i&#160;co do obcování s&#160;matkou byla tak ryzí a&#160;ušlechtilá, že je takových jen málo. Zachovala si hluboké city své matky; ale dílem pro své ustrojení, dílem velice pečlivou výchovou bylo posléze v&#160;její povaze více klidu a&#160;stálosti. Mezi Matyldou a&#160;mnou panovaly osobité vztahy. Existuje manželská láska, jaká po čase ohnivé lásky podobné bouřce, jaká svádí dohromady muže a&#160;ženu, projevuje se posléze jako tiché, skrznaskrz upřímné, líbezné přátelství, jež je povznesené nade vší chválu a&#160;hanu a&#160;možná je tím nejprůzračnějším, čím se vztahy mezi lidmi mohou pochlubit. Tahle láska mezi námi nastala. Je vroucí, nesobecká, raduje se, když může být pospolu s&#160;jinými lidmi, snaží se ozdobit a&#160;prodloužit svůj čas, je něžná a&#160;jako kdyby nebyla vůbec pozemského původu. Matylda se zajímá o&#160;jakékoliv mé usilování. Chodí se mnou po místnostech v&#160;domě, je se mnou v&#160;zahradě, prohlíží si květiny anebo zeleninu, je na šafářově dvoře a&#160;dívá se na jeho výtěžky, zajde do truhlárny a&#160;dívá se, co děláme, a&#160;podílí se na našem umění, ba i&#160;na našich vědeckých snahách. Já kontroluji její dům, dívám se na věci v&#160;zámku, na šafářově dvoře, na polích, zajímají mě její tužby a&#160;názory a&#160;za­hrnul jsem do srdce výchovu a&#160;budoucnost jejích dětí. A&#160;tak ve štěstí a&#160;ve stálosti prožíváme jakoby pozdní léto bez léta, které by mu bylo předcházelo. Mé sbírky jsou úplnější a&#160;úplnější, architektonická díla se víc a&#160;více zdokonalují, přivábil jsem k&#160;sobě lidi, naučil jsem se tu víc než dříve za celý život, celé to hračičkářství si jde svou cestou, a&#160;něco málo užitečný ještě snad přece jen budu.“</p>
			<p class="MLP_text ParaOverride-1">Když domluvil, chvíli mlčel, a&#160;já také. Pak zase pokračoval: „Musel jsem vám to všechno prozradit, abyste věděl, jak já souvisím s&#160;rodinou ve Hvězdném dvoře, a&#160;aby bylo pro vás jasno i&#160;co do těch, mezi nimiž se teď ocitáte. Děti obecně vědí, jak se věci mají, nějaké podrobnější vysvětlování pro ně nebylo tak nezbytné jako pro vás. Nerad bych, abyste před svou nadcházející manželkou měl nějaká tajemství, vy můžete Natálii prozradit, co jsem vám říkal, já, jak chápete, jsem nemohl. O&#160;Natáliině budoucnosti jsem s&#160;Matyldou mluvil často. Mělo se jí dostat manžela, jakého si vezme z&#160;hluboké náklonnosti. Měla tu existovat svrchovaná vzájemná úcta. Jedním a&#160;druhým měla dojít štěstí, jaké její matku a&#160;jejího otcovského přítele minulo. Matylda spolu se starým Raimundem, který mezitím zemřel, podnikala daleké cesty. Snažila se na nich najít trvalý klid a&#160;také ho našla. Nacházela ho v&#160;prohlížení nejušlechtilejších uměleckých děl lidského rodu a&#160;v&#160;pozorování leckterých národů a&#160;jejich konání. Natálie se tím vnitřně posílila, zušlechtila a&#160;vyrovnala. Poznala nejednoho mladého muže, ale nedávala jim najevo ani zbla nějaké náklonnosti. Takto pozbyla mnoha takzvaných skvělých známostí. Já bych si byl také dělal starosti, kdybych si byl musel vybírat mezi našimi mladými muži. Když jste poprvé stanul u&#160;mříže mého domu vy a&#160;já vás uviděl, pomyslel jsem si: tohle je možná manžel pro Natálii. Proč jsem si to myslel, to nevím. Později mě to znovu napadlo, ale věděl jsem, proč. Už jsme věděli, že tu klíčí vzájemná náklonnost. U&#160;Natálie se zpočátku projevovala jakýmsi bytostným nadšením, poté jako zarmucující neklid. Vám otevřela srdce, aby v&#160;něm časněji vykvetlo umění a&#160;nořil jste jí hlouběji do pokladů vědy. Čekali jsme, jak se u&#160;ní budou věci vyvíjet. Abychom měli větší jistotu a&#160;vyzkoušeli trvalost Natáliiných citů, záměrně jsme ji po dvě zimy neposlali do města, aby byla od vás odloučena, ba matka ji vysílala na delší cesty a&#160;do větších společností. Její city však nadále odolávaly a&#160;věci se vyvíjely. S&#160;radostí vám odevzdáme to děvče, abyste ji miloval a&#160;chránil ji, aby byla díky vám šťastná a&#160;vy díky ní; protože vy se nezměníte a&#160;ona se rovněž nezmění. Gustav jednou dostane Hvězdný dvůr a&#160;všechno, co k&#160;němu patří; ten si totiž Matylda natolik oblíbila, že chce, aby nadále byl v&#160;majetku rodiny a&#160;aby nadcházející pokolení ctila, co do něho první majitelka vložila. Gustav se tak zachová, to už víme, a&#160;jeho potomkům naočkuje stejné smýšlení, jistě o&#160;to bude usilovat. Natálie ode mě dostane Strázný dvůr se vším, co v&#160;něm je, včetně mých hotových peněz. Vy památku na mě tady nezneuctíte.“</p>
			<p class="MLP_text ParaOverride-1">Do očí mi vhrkly slzy, když takhle mluvil, a&#160;napřáhl jsem k&#160;němu ruku. Vzal ji a&#160;srdečně ji stiskl.</p>
			<p class="MLP_text ParaOverride-1">„Můžete bydlet na Strázném dvoře anebo ve Hvězdném dvoře anebo u&#160;vašich rodičů. Všude se pro vás bude muset zchystat místo. Můžete své pobývání dělit mezi námi střídavě, a&#160;tak to nejspíš i&#160;bude, dokud se veškeré naše možnosti nepřizpůsobí nové situaci. Písemnosti týkající se převodu mého majetku na Natálii se jí předají po sňatku. Dokud budu žít, dostane svůj díl, zbytek po mé smrti. Jak máte nakládat s&#160;tím, co teď dostáváte, o&#160;tom vám poskytne nejlepší poučení váš otec. Bude o&#160;tom nejspíš mluvit i&#160;se mnou. Natálie také po vašem sňatku obdrží díl, který jí náleží z&#160;pozůstalosti jejího otce Tarony.“</p>
			<p class="MLP_text ParaOverride-1">„Natálie se jmenuje Taronová?“ zeptal jsem se.</p>
			<p class="MLP_text ParaOverride-1">„Vy jste to nevěděl?“ zeptal se zase on.</p>
			<p class="MLP_text ParaOverride-1">„Já jsem vždycky slýchal, že Matyldě říkají paní z&#160;Hvězdného dvora,“ odpověděl jsem mu, „nikdy jsem nebyl s&#160;Matyldou a&#160;s&#160;Natálií pohromadě jinde než ve Hvězdném dvoře, na Strázném dvoře a&#160;v&#160;Jenském dvoře a&#160;tam jim oběma říkali křestními jmény. Dále jsem v&#160;té věci nijak nepátral.“</p>
			<p class="MLP_text ParaOverride-1">„Matylda to nechala tak, když se jí začalo říkat podle Hvězdného dvora, to jméno jí bylo milejší. A&#160;tak se asi stalo, že jste jiné nezaslechl. Pro Gustava se bude usilovat o&#160;svolení, aby se jmenoval takhle.“</p>
			<p class="MLP_text ParaOverride-1">„Ale Taronová, to mi vyprávěli, zrovna tu zimu, kdy jsem viděl Natálii v&#160;lóži, nebyla prý ve městě,“ řekl jsem a&#160;pomyslel na Preborna, který mi to prozradil.</p>
			<p class="MLP_text ParaOverride-1">„Zcela správně,“ opáčil můj hostitel, „my si také vyjeli na představení Krále Leara. Byl jsem v&#160;lóži za Natálií, ale vás jsem neviděl.“</p>
			<p class="MLP_text ParaOverride-1">„Já vás také ne,“ odpověděl jsem mu.</p>
			<p class="MLP_text ParaOverride-1">„Natálie nám vyprávěla o&#160;jakémsi mladíkovi, kterého si všimla v&#160;divadle,“ opáčil můj hostitel, „ale vyjevila nám teprve za dlouho, že jste to byl vy.“</p>
			<p class="MLP_text ParaOverride-1">„Nezahlédl jsem vás jednou v&#160;zimě, poté co se uzdravil císař, jet vyšňořeného vyznamenáním?“ zeptal jsem se.</p>
			<p class="MLP_text ParaOverride-1">„To je možné,“ odpověděl mi, „v tu dobu jsem byl ve městě a&#160;na dvoře.&#160;– Tak tedy, přemilý mladý příteli,“ řekl po chvíli, „vyprávěl jsem vám o&#160;svém životě, protože máte teď být jedním z&#160;nás, mluvil jsem k&#160;vám z&#160;nejupřímnějšího srdce a&#160;teď tu debatu ukončíme.“</p>
			<p class="MLP_text ParaOverride-1">„Jsem vám dlužen poděkování,“ odpověděl jsem mu, „ovšem to, co jsem vyslechl, je ve mně ještě příliš silné a&#160;nové, abych teď dokázal najít slova díků. Jen z&#160;jednoho mě jímá téměř zármutek, že jste s&#160;Matyldou, když jste se s&#160;ní zase shledal, neuzavřel nějaký těsnější svazek.“</p>
			<p class="MLP_text ParaOverride-1">Když jsem to řekl, stařec zrudl, zruměněl tak hluboce a&#160;zároveň tak krásně, že jsem něco takového u&#160;něho ještě neviděl.</p>
			<p class="MLP_text ParaOverride-1">„Ten čas už byl pryč,“ odpověděl, „náš vztah by už nebyl tak krásný a&#160;Matylda si něco takového nejspíš vůbec nepřála.“</p>
			<p class="MLP_text ParaOverride-1">Už předtím vstal, teď mi podal ruku, stiskl mou srdečně a&#160;odešel z&#160;pokoje.</p>
			<p class="MLP_text ParaOverride-1">Ještě hodnou chvíli jsem stál a&#160;snažil jsem se uspořádat si myšlenky. Jenže když jsem poprvé stoupal k&#160;tomuhle domu a&#160;druhý den si prohlížel, co je v&#160;něm, nepřišlo mi vůbec na mysl, že všechno dopadne, jak to dopadlo, a&#160;že to všechno bude mým majetkem. Také jsem teď chápal, proč můj hostitel, kdykoliv mluvil o&#160;svém jmění, používal většinou výraz „naše“. Vztahoval je už na Matyldu a&#160;na její děti.</p>
			<p class="MLP_text ParaOverride-1">Poté co jsem ještě nějaký čas pobyl ve svém příbytku, vyšel jsem z&#160;něho, prošel jsem se na čerstvém vzduchu a&#160;dal v&#160;sobě doznít všemu, co jsem vyslechl.</p>
		</div>
</body>
</html>