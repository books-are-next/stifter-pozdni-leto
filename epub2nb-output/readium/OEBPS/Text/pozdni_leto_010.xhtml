<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>pozdni_leto-7</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="pozdni_leto-7" xml:lang="cs-CZ">
		<div class="Z-kladn--textový-r-meček">
			<p id="_idParaDest-6" class="MLP_uroven2_kapitola ParaOverride-1">Návštěva</p>
			<p class="MLP_text_bez1radku ParaOverride-1">V&#160;místě svého nového pobytu jsem pak byl dost dlouho. Z&#160;toho, co jsem konal, vyplulo vždy cosi dalšího a&#160;nového a&#160;drželo mě na místě. Pronikl jsem posléze i&#160;hlouběji do horského údolí a&#160;pustil jsem se do věcí, které jsem v&#160;onom létě zpočátku ani nezamýšlel.</p>
			<p class="MLP_text ParaOverride-1">Pozdě na podzim jsem se vrátil ke svým. Dařilo se mi na té výpravě, tak jak se mi dařilo na každé cestě domů. Když jsem odešel z&#160;hor, listy klenů a&#160;břízy a&#160;jasany nejenže dávno už opadaly, ale už i&#160;pozbyly své krásné žluté barvy a&#160;byly teď špinavě černé, a&#160;to už nepřipomínalo ratolesti větví, jimiž byly v&#160;létě, nýbrž úrodnou prsť, jíž se měly stát v&#160;zimě pro nové potomstvo; obyvatelé horských údolí a&#160;kopců, kteří někdy rozdělávají ohně v&#160;kteroukoliv roční dobu, udržovali takový oheň celý den v&#160;kamnech, aby se ohřáli, a&#160;za jasných jiter blyštěla se jinovatka na horských loukách a&#160;zeleň kapradí už se proměnila ve vyprahlou rzivou hněď; když jsem však už doputoval do nížiny a&#160;hory se mi jevily na jejím okraji už jen jako modrý lem a&#160;když jsem posléze po široké řece doplul až do našeho hlavního města, ovívaly mě něžné a&#160;teplé vánky, až jsem měl za to, že jsem snad dal horám vale příliš záhy. Ale to byl jen rozdíl mezi tím, jaká je obloha v&#160;horách a&#160;jaká ve vzdálených dolinách. Když jsem vyšel z&#160;lodi a&#160;dorazil k&#160;branám svého rodného města, akáty měly ještě listí, na hradby kolem města a&#160;na domy se kladlo teplé sluneční světlo a&#160;lidé v&#160;krásných šatech se za odpoledne procházeli. Lahodná červenavá a&#160;tmavě modrá barva hroznů, jež se nabízely u&#160;brány a&#160;na náměstí uvnitř bran, vyvolala ve mně vzpomínky na nejeden přívětivý a&#160;veselý podzimní den v&#160;dětství.</p>
			<p class="MLP_text ParaOverride-1">Šel jsem dlouhou přímou ulicí, několikrát odbočil do vedlejších uliček a&#160;konečně stanul před dobře mi známým předměstským domem se zahradou.</p>
			<p class="MLP_text ParaOverride-1">Když jsem vyšel po schodech nahoru, když jsem zastihl matku a&#160;sestru, nejdřív ze všeho jsem se poptal, jestli jsou všichni v&#160;rodině zdrávi a&#160;jak se jim vede. Všechno bylo v&#160;nejlepším pořádku, matka mi také dala uklidit pokoj, všude byl utřen prach, bylo umyto a&#160;všechno na svém místě, tak jako kdyby mě čekali právě toho dne.</p>
			<p class="MLP_text ParaOverride-1">Když jsem krátce pohovořil s&#160;matkou a&#160;se sestrou, oblékl jsem se městsky ze šatů, které jsem tu nechal, a&#160;nečekal na zavazadla, a&#160;vyšel jsem si do města, abych pozdravil otce, který byl ještě v&#160;obchodě. Jak se lidé hemžili v&#160;ulicích, jak chodili sem a&#160;tam vyšňoření lidičkové v&#160;alejích na zeleném prostranství mezi městem a&#160;předměstími, jak se kočáry kodrcaly po kočičích hlavách pouličního dláždění, a&#160;konečně, když jsem dorazil do města, ty krásné výlohy a&#160;okázalé budovy mě zarážely a&#160;tísnily skoro jakoby v&#160;protikladu s&#160;venkovem, kde jsem pobýval; ale postupně jsem se do všeho tu zase vpravil a&#160;všechno se to pak už jevilo jako cosi, na co jsem dávno zvyklý a&#160;co skrznaskrz znám. Nezašel jsem za přáteli, kolem jejichž příbytku jsem procházel, nezašel jsem do knihkupectví, kde jsem byl zvyklý trávit večer celé hodiny a&#160;které jsem měl po cestě, chvátal jsem za otcem. Zastihl jsem ho za psacím stolem a&#160;pozdravil ho uctivě; přivítal mě navýsost srdečně. Po pár větách o&#160;tom, jak se mám, a&#160;po dalších obecnostech řekl, ať jdu domů, že má ještě nějakou práci, že však brzy přijde také a&#160;že s&#160;matkou, se sestrou a&#160;se mnou bude trávit večer.</p>
			<p class="MLP_text ParaOverride-1">Šel jsem zas rovnou za nosem domů. Tam jsem se ještě prošel po zahradě, řekl cosi mazlivého domácímu psovi, který mě přivítal vytím a&#160;radostným skákáním, a&#160;pak ještě nějakou chvíli pobyl s&#160;matkou a&#160;se sestrou. Nato jsem prošel všechny pokoje našeho bytu, zejména ty se starým nábytkem, s&#160;knihami a&#160;s&#160;obrazy. Připadaly mi málem bezvýrazné.</p>
			<p class="MLP_text ParaOverride-1">Za nějakou dobu přišel otec. Dneska se k&#160;večeři prostřelo v&#160;malé jizbě, kde visely staré zbraně a&#160;pnul se břečťan. Dokonce se skoro až do večera mohla okna nechat dokořán. Co jsem se procházel po městě, dorazilo z&#160;lodi mé zavazadlo a&#160;mé bedny a&#160;já mohl dát dopravit do jizby dárky, které jsem přivezl z&#160;cesty: pro matku několik podivuhodných hrnců a&#160;nádobí, pro otce amonitovou zkamenělinu neobyčejné velikosti a&#160;krásy, další kousky mramoru a&#160;hodiny ze sedmnáctého století a&#160;pro sestru obvyklou protěž, usušený hořec, hedvábné selské pláténko a&#160;stříbrný řetízek na krk, jaký se nosí v&#160;některých končinách oněch hor. Do jizby se rovněž přineslo, co zchystali na dárcích mně: výtvory zhotovené matkou a&#160;sestrou, mezi nimi neobyčejně krásná cestovní kabela, pak všemožné kva­litní tužky, seřazené v&#160;přihrádce podle stupně tvrdosti, zvláště znamenité brky, hladký papír, a&#160;od otce atlas hor, o&#160;němž jsem se už několikrát zmínil a&#160;který mi koupil. Když jsme si všechno radostně dali a&#160;všechno přijali, sedli jsme si ke stolu, u&#160;něhož jsme večer byli jen sami, tak jak to už bylo zvykem, vždycky když jsem se vrátil po dlouhé nepřítomnosti. Nosila se na stůl jídla, o&#160;nichž se matka domnívala, že je mám zvláště rád. To důvěrné ovzduší nestrojené lásky, s&#160;jakým se člověk setkává v&#160;každé spořádané rodině, po tom dost dlouhém osamění mě nad jiné blažilo.</p>
			<p class="MLP_text ParaOverride-1">Když jsme si odbyli první debaty o&#160;všem, co se především týkalo rodiny a&#160;co všichni zažili za poslední dobu, když mi předestřeli, co se všechno událo v&#160;domě a&#160;mezi jeho obyvateli, když jsem tu nebyl, musel jsem i&#160;já vyprávět o&#160;své cestě. Vysvětlil jsem, co měla za cíl, a&#160;řekl jsem, kde jsem byl a&#160;co jsem dělal, abych toho cíle dosáhl. Zmínil jsem se i&#160;o&#160;starochovi a&#160;vyprávěl, jak jsem k&#160;němu dospěl, jak hezky mě přijal a&#160;co jsem u&#160;něho viděl, vyslovil jsem domnění, že podle toho, jak mluví, mohl by být také třeba z&#160;našeho města. Otec si prošel některé vzpomínky, nenarazil však na člověka, který by byl podobný tomu, jejž jsem mu popsal. Město je velké, prohlásil, mohlo v&#160;něm žít hodně lidí, které ani nemohl poznat. Sestra měla za to, možná že už jen vzhledem k&#160;prostředí, v&#160;němž jsem ho zastihl, poznal jsem ho v&#160;jiném a&#160;zvláštním světle a&#160;v&#160;něm se vůči mně projevoval, takže je obtížné poznat, kdo to byl. Opáčil jsem, že nemluvím o&#160;ničem jiném, než co jsem viděl a&#160;co je tak nepochybné, že kdybych uměl lépe zacházet s&#160;barvami, dokonce bych to mohl namalovat. Mělo se za to, že to celé čas nejspíš objasní, ježto mě pozvali, abych přijel ještě jednou, a&#160;já se jistě nebudu rozmýšlet a&#160;rozjedu se tam. Že jsem se ho přímo nezeptal, jak se jmenuje, to mi všichni příbuzní schválili, ježto on udělal daleko víc, přijal mě a&#160;poskytl mi příbytek a&#160;nepátral po tom, jak se jmenuji ani odkud jsem.</p>
			<p class="MLP_text ParaOverride-1">Otec se mě při debatě vyptával podrobněji na leccos v&#160;starochově domě, o&#160;čem jsem se zmínil, zejména se ptal na rozmanitý mramor, na starý nábytek a&#160;zařízení, na dřevořezby, na sochy, na obrazy a&#160;na knihy. Mramor jsem mu dokázal popsat téměř beze zbytku, starý nábytek a&#160;zařízení téměř také. Když jsem otci to všechno líčil, upadal do obdivu a&#160;říkal, že by měl velikou radost, kdyby to všechno někdy mohl uvidět na vlastní oči. O&#160;řezbářských dílech jsem už toho nedokázal říci tolik, o&#160;knihách také ne příliš a&#160;nejméně ze všeho, téměř nic, o&#160;sochách a&#160;o&#160;obrazech. Otec nijak nenaléhal a&#160;u&#160;těchhle věcí se také moc nezdržel&#160;– matka měla za to, že by bylo věru hezké, kdyby se jednou vzchopil, vydal se na cestu do horního kraje a&#160;prohlédl si u&#160;starocha sám ty všechny věci. Zase už teď vysedává věčně ve své kanceláři, v&#160;poslední době tam chodí i&#160;každé odpoledne a&#160;pobývá tam často až do noci. Taková cesta by mu pořádně osvěžila život, a&#160;staroch, kdyžtě jeho syna přijal tak přátelsky, by jeho jistě uvítal srdečně a&#160;jako znalci mu ukázal své sbírky ještě daleko raději než komu jinému. Kdo ví, jestli by na té cestě dokonce nezískal ten nebo onen kousek do svého pokoje starožitností. Jestli bude pořád čekat, až vyřídí nejnaléhavější obchody a&#160;až se bude moci spolehnout v&#160;práci na mladší, to se nevydá nikam nikdy; protože obchody jsou pořád naléhavé a&#160;jeho nedůvěra ve schopnosti mladších roste stále, tak jak stárne a&#160;jak chce čím dál víc všechno vyřizovat sám.</p>
			<p class="MLP_text ParaOverride-1">Otec odpověděl, že se nejenom vydá jednou na cestu, ale dokonce se jednoho krásného dne odebere na odpočinek a&#160;už sám nebude žádné obchody uskutečňovat.</p>
			<p class="MLP_text ParaOverride-1">Matka odvětila, to že je naprosto skvělé a&#160;připadá jí, jako by tenhle den byl jakýmisi druhými zásnubami.</p>
			<p class="MLP_text ParaOverride-1">Musel jsem otci vyjmenovat i&#160;jednotlivé druhy dřeva, jimiž je vyložen nábytek v&#160;Růžovém domě, z&#160;nichž jsou podlahy a&#160;posléze z&#160;nichž se vyřezává. Šlo mi to dost dobře, protože když jsem si to všechno prohlížel, myslel jsem na otce a&#160;vštípil jsem si do paměti víc, než by bylo jinak běžné. Musel jsem mu také popsat, v&#160;jakém pořadí jsou ta dřeva složena, jaké obrazce vytvářejí a&#160;jaká že ze složení čar a&#160;barev vyzařuje krása a&#160;půvab. Stejně tak jsem mu musel ještě a&#160;víc vykládat o&#160;různých druzích mramoru, které jsou v&#160;chodbě a&#160;v&#160;síni, a&#160;musel jsem mu znázornit, jak jsou spojeny, které druhy se kde stýkají, a&#160;jak se tím odrážejí jeden od druhého. Často jsem si bral k&#160;ruce papír a&#160;tužku, abych mu znázornil, co jsem viděl. Ptal se ještě na to a&#160;na ono, a&#160;díky tomu, že jeho otázky měly účelný sled, mohl jsem mu toho odpovědět víc, než jsem si podle svého mínění vštípil v&#160;Růžovém domě do paměti.</p>
			<p class="MLP_text ParaOverride-1">Když bylo už pozdě, matka nabádala, abychom se uložili ke spánku, vyšli jsme z&#160;pokojíku se zbraněmi a&#160;odebrali se na lože.</p>
			<p class="MLP_text ParaOverride-1">Druhého dne jsem si začal zařizovat pokoj na zimu. Postupně jsem vybaloval věci, které jsem si přivezl s&#160;sebou z&#160;cesty, po obvyklém způsobu jsem je rozestavoval; snažil jsem se umístit je mezi už existující. Tahle činnost mi zabrala několik dnů.</p>
			<p class="MLP_text ParaOverride-1">Když jsem byl s&#160;pořádáním věcí v&#160;pokoji v&#160;hrubých rysech hotov, zašel jsem i&#160;za přáteli ve městě a&#160;strávil nejedno večerní smrákání v&#160;knihkupectví, ve kterém jsem teď rád pobýval. Kdykoliv jsem procházel uličkami města, připadalo mi, jako kdybych si to, co vím o&#160;onom starochovi, přečetl v&#160;nějaké pohádkové knížce; když jsem však zase přišel domů a&#160;vešel do pokojů se starožitnými předměty a&#160;s&#160;obrazy, byl už zase skutečný a&#160;náležel sem jako předmět srovnávání.</p>
			<p class="MLP_text ParaOverride-1">Stopy, které se při takovém příjezdu v&#160;obydlí nezbytně objeví, zejména když si člověk z&#160;takové cesty přiveze nejednu věc, kterou je nutno sem nějak zařadit, konečně se z&#160;pokoje vytratily, mé knihy stály a&#160;ležely tu uchystané k&#160;použití a&#160;mé nástroje a&#160;kreslicí náčiní byly už v&#160;pořádku, tak jak jsem je měl v&#160;zimě potřebovat. Zima ovšem byla už také dost blízko. Poslední krásné dny pozdního podzimu, jakých se našemu městu tak zhusta dostává, byly ty tam a&#160;nastávala doba plná mlh, vlhka a&#160;chladu.</p>
			<p class="MLP_text ParaOverride-1">Co jsem v&#160;našem domě nebyl, cosi se v&#160;něm změnilo. Ze sestry Klotyldy, která doposud byla dítě, najednou za tohle léto byla dospělá dívka. Sám jsem se tomu hodně podivoval, když jsem se vrátil, a&#160;málem mi připadala tak trochu cizí.</p>
			<p class="MLP_text ParaOverride-1">Tahle změna k&#160;nastávající zimě přinesla i&#160;změnu do našeho domu. Náš život byl na hlavní město velké říše dosud hodně prostý a&#160;téměř venkovský. Okruh rodin, s&#160;nimiž jsme se stýkali, nebyl příliš rozsáhlý, a&#160;i tady se setkání omezovala spíše na příležitostné návštěvy anebo na to, že si děti hrály v&#160;zahradě. Teď to bylo najednou jiné. Za Klotyldou chodily přítelkyně, s&#160;jejichž rodiči jsme se stýkali, ti měli zas příbuzné a&#160;známé a&#160;s&#160;těmi jsme přicházeli postupně do styku my. Lidé přicházeli k&#160;nám, provozovala se hudba, předčítalo se, my chodili zas k&#160;jiným lidem a&#160;tam jsme se rovněž bavili hudbou a&#160;podobnými věcmi. Tyhle vztahy ovšem na náš dům nepůsobily zase natolik, aby nějak proměnily jeho tvářnost. Kromě přátel, které jsem už měl a&#160;na jejichž způsoby a&#160;mravy jsem byl zvyklý, poznával jsem nové. Většinou usilovali o&#160;něco úplně jiného než já a&#160;připadalo mi, že mě v&#160;lecčems převyšují. Zdál jsem se jim zvláštní, a&#160;hlavně proto, že výchova a&#160;vzdělávání v&#160;našem domě byly jiné než v&#160;ostatních, a&#160;pak proto, že jsem se zabýval něčím jiným než tím, po čem prahli a&#160;o&#160;co se snažili oni. Tušil jsem, že si mě pro mou zvláštnost váží méně než sebe navzájem.</p>
			<p class="MLP_text ParaOverride-1">Byli vůči mé sestře velmi pozorní a&#160;snažili se jí zalíbit. Mladí, kteří směli chodit k&#160;nám do domu, byli jen takoví, jejichž rodiče byli zváni k&#160;nám, za nimiž jsme chodili my a&#160;o&#160;jejichž mravech nebyly nijaké pochyby. Má sestra nevěděla, že se jí muži chtějí zalíbit, a&#160;ničeho takového si nevšímala. Já ale v&#160;tu dobu, kdy mě napadlo, že sestra jednou také bude mít manžela, znovu a&#160;znovu přicházel na myšlenku, že to nebude moci být muž jiný, než jaký je otec.</p>
			<p class="MLP_text ParaOverride-1">I&#160;mne ti mladí muži a&#160;další, kteří nechodili k&#160;nám do domu zrovna kvůli sestře, přibírali do svých debat, vykládali mi o&#160;svých názorech, snahách, zábavách, a&#160;nejeden mi svěřil věci, na něž si myslel v&#160;nejtajnějším koutku duše. Tak mi jednou řekl jeden, jmenoval se Preborn a&#160;byl synem jednoho starého muže, který zastával vysokou funkci u&#160;dvora a&#160;začasté přicházel k&#160;nám do domu, že mladá Taronová je největší kráskou ve městě, že je urostlá tak jako nikdo z&#160;toho půlmiliónu obyvatel města, jako nebyl doposud vůbec nikdo a&#160;jak by něco takového nedokázal zobrazit umělec staré ani nové doby. Má oči, pod jejichž pohledem by tál možná i&#160;křemen a&#160;rozpouštěly se snad i&#160;diamanty. On že ji miluje tak strašně, až nejednu noc proleží a&#160;neusne anebo ji v&#160;ložnici prochodí. Nebydlí prý tady, často však zavítá do města, ukáže mi ji a&#160;musím mu jako přítel být v&#160;jeho situaci oporou.</p>
			<p class="MLP_text ParaOverride-1">Pomyslel jsem si, že přece leccos, co tu říká, nemůže myslet vážně. Jestli tu dívku tak velmi miluje, neměl by to mně ani komukoliv jinému vůbec říkat, ani kdybychom byli dávno přátelé. Těmi jsme však nebyli, pokud ten výraz člověk chápe v&#160;nejvlastnějším jeho významu, byli jsme jimi pouze tak, jak se to ve městě říkává o&#160;lidech, kteří se navzájem dobře znají a&#160;často se stýkají. A&#160;konečně nemůže přece očekávat nějakou oporu ode mne, kdyžtě já nejsem zrovna zběhlý v&#160;obcování s&#160;lidmi a&#160;v&#160;tomhle ohledu jsem na tom o&#160;hodně hůře než on.</p>
			<p class="MLP_text ParaOverride-1">Zašel jsem občas za jedním anebo za druhým z&#160;těchto mladých i&#160;mimo dobu, kdy jsme se scházeli v&#160;doprovodu rodičů, a&#160;to se rovněž dost často mluvilo o&#160;dívkách. Říkali, jak milují tu a&#160;onu, jak po nich nadarmo touží anebo že jim daly najevo jistou vstřícnou náklonnost. Pomyslel jsem si, že o&#160;tomhle by mluvit neměli; a&#160;kdykoliv se nějak zlomyslně vyjádřili o&#160;postavě anebo o&#160;chování té nebo oné dívky, zrudl jsem a&#160;připadalo mi, jako kdyby to urazili mou sestru.</p>
			<p class="MLP_text ParaOverride-1">Chodil jsem teď do města dost často a&#160;pozorně jsem se díval na starou budovu našeho veledómu. Co jsem si v&#160;Růžovém domě tak podrobně prohlédl tu spoustu nákresů staveb, už mi žádná budova nebyla tak cizí jako dříve. Rád jsem se díval, mají-li v&#160;sobě něco, co by se podobalo objektům, které jsem viděl na oněch kresbách. Když jsem cestoval z&#160;Růžového domu do horského údolí, kde jsem posléze nějaký čas pobyl, a&#160;z&#160;něho k&#160;lodi, jež mě měla vzít na palubu, abych se plavil domů, nepotkalo mě nic, co by stálo za nějakou zvláštní úvahu. Jen několik sloupů u&#160;cesty, hodně starého slohu, mi připomnělo ryzí a&#160;nenáročné tvary, jak jsem je viděl u&#160;mistra na čistém papíře s&#160;čistými liniemi. Ale ve výklenku jednoho takového sloupu u&#160;cesty namísto sochy, která tu kdysi byla a&#160;kterou doposud prozrazoval podstavec, kdosi postavil nový obraz v&#160;pestrých barvách, ve výklenku druhého chyběla jakákoliv postava. Když jsem se plavil po řece, míjel jsem kostely a&#160;hrady, které možná stály za povšimnutí, jenže můj cíl vyžadoval, abych se plavil dál. Na veledómu jsem viděl téměř všechny tvary ozdob, říms, oblouků, sloupů a&#160;větších součásti budovy, tak jak jsem je předtím viděl na papíře v&#160;Růžovém domě. Působilo mi potěšení porovnávat tyhle tvary s&#160;těmi, které jsem viděl, a&#160;navzájem je hodnotit.</p>
			<p class="MLP_text ParaOverride-1">Také co do drahokamů mě napadalo, co říkal staroch v&#160;Růžovém domě o&#160;tom, jak se zasazují. Bylo dost příležitostí vídat drahokamy v&#160;objímce. V&#160;nesčetných výkladech jsou ve městě vyloženy rozmanité šperky, aby si je lidé prohlíželi, a&#160;aby je tak vábily ke koupi. Díval jsem se na ně všude, kde jsem na ně při procházce narazil, a&#160;musel jsem uznat, že staroch má pravdu. Když jsem si vybavil v&#160;mysli kresby křížů, růží, hvězd, výklenků a&#160;podobných věcí na středověkých stavbách, tak jak jsem je viděl v&#160;Růžovém domě, byly mnohem vzdušnější, jemnější a, rád bych užil toho výrazu, vroucnější než tyhle věci tady, a&#160;přesto to byly pouhé součásti staveb, kdežto tyhlety měly být samostatnou ozdobou. Opravdu mně připadalo, jako kdyby, jak to staroch říkal, byly tu jisté neohrabanosti ve zlatě a&#160;neohrabanosti v&#160;drahokamech. Jen u&#160;několika prodejen, které se považovaly za zvláště výtečné, setkal jsem se s&#160;výjimkou. Viděl jsem, že tady byly objímky velice jednoduché, ba že pokud drahokamy byly většího tvaru a&#160;vyšší hodnoty, už se vůbec objímka nezhotovovala, a&#160;že se použilo jen tolik zlata anebo malých diamantů, kolik nejspíš bylo nezbytně nutné, aby se šperk dal upevnit na lidském těle. Mně se tohle zdálo lepší, protože tady hodnotu a&#160;krásu šperku měly tvořit právě drahokamy a&#160;nic dalšího. V&#160;hloubi srdce jsem si ovšem pomyslel, že ač sebekrásnější, jsou přece pouhá surovina a&#160;že by určitě bylo daleko skvělejší, kdyby se, aniž by došly tím nějaké úhony, obklopily tvarem, který kromě půvabnosti suroviny i&#160;vyjevoval ducha člověka, jenž tu konal, ducha, z&#160;něhož by se bylo možné těšit. Umínil jsem si, až zase zavítám ke svému starému hostiteli, že si s&#160;ním o&#160;téhle věci promluvím. Viděl jsem, že jsem se v&#160;Růžovém domě čemusi prospěšnému přiučil.</p>
			<p class="MLP_text ParaOverride-1">Při té příležitosti jsem se náhodně seznámil se synem jednoho obchodníka se šperky, který se ve městě považoval za nejznamenitějšího ze všech. Jeho syn mi často předváděl cennější předměty, které měli v&#160;krámku, které však nikdy nebyly ve výloze; podával mi k&#160;nim výklad a&#160;upozorňoval mě na atributy, podle nichž se dá poznat krása drahokamů. Neodvažoval jsem se vyslovovat svůj názor na jejich vsazení. Slíbil mi, že mě blíže zasvětí do znalosti drahokamů, a&#160;já tu nabídku docela rád přijal.</p>
			<p class="MLP_text ParaOverride-1">Protože jsem byl ze svých putování po horách zvyklý na hodně pohybu, den co den jsem buď chodil tu a&#160;onde po městě, anebo jsem se vydával do okolí. Zdravý a&#160;silný horský vzduch mi tu nahrazovalo podzimní povětří, které bylo drsnější a&#160;drsnější, a&#160;rád jsem se do něho vypravoval, když bylo samá mlha anebo když ostře válo z&#160;hor, které na západě vroubily okolí našeho města.</p>
			<p class="MLP_text ParaOverride-1">V&#160;té době jsem začal tu a&#160;tam chodit do divadla. Dokud jsme byli ještě děti, otec nikdy nedovolil, abychom shlédli nějakou hru. Říkal, že se tím příliš rozdráždí a&#160;zahltí dětská obrazotvornost, děti se obklopí všelijakými náhodnými city a&#160;budou tonout v&#160;žádostivosti a&#160;vášních. Ježto jsme už dospěli, já už před delším časem, sestra ovšem teprve před necelým rokem, směli jsme vzácně zajít do Dvorního divadla. Otec k&#160;takovým návštěvám vybíral hry, o&#160;nichž měl za to, že jsou pro nás přiměřené a&#160;rozvíjejí naši bytost. Na operu, anebo dokonce snad na balet jsme chodit nesměli a&#160;stejně tak jsme nesměli zajít do některého předměstského divadla. Nikdy jsme také neviděli představení kterékoliv hry než spolu s&#160;rodiči. Když jsem se osamostatnil, měl jsem i&#160;svobodu chodit do hledišť, do kterých jsem chtěl. Ježto jsem se ovšem zabýval vědeckými pracemi, neměl jsem v&#160;tomhle směru nijaké velké nutkání. Ze zvyku jsem někdy zašel na některou z&#160;těch her, kterou jsem už zhlédl s&#160;rodiči. Tenhle podzim to bylo najednou jinak. Sám jsem si občas vybral hru, jejíž provedení jsem chtěl vidět ve Dvorním divadle.</p>
			<p class="MLP_text ParaOverride-1">Tehdy byl v&#160;souboru dvorní scény umělec, o&#160;němž pověst pravila, že jako představitel Shakespearova krále Leara podává ten nejsvrchovanější výkon, jaký člověk v&#160;tomto uměleckém odvětví je vůbec schopen. A&#160;dvorní scéna měla pověst instituce, která je vzorem celé zemi. Tvrdilo se tedy, že v&#160;našem jazyce nikde jinde na jevišti není nic, co by se tomuhle provedení mohlo rovnat, a&#160;jeden velký znalec hereckých interpretací ve své knize o&#160;těchto věcech pravil o&#160;představiteli krále Leara na naší dvorní scéně, že by byl nedokázal tento děj podat tak, jak jej podal, kdyby v&#160;něm nezazářil paprsek onoho zázračného světla, z&#160;něhož toto mistrovské dílo bylo stvořeno a&#160;vybaveno tak nepřekonatelnou moudrostí.</p>
			<p class="MLP_text ParaOverride-1">Když jsem se tedy o&#160;tomhle dozvěděl, rozhodl jsem se, že příštího představení Krále Leara na naší dvorní scéně se zúčastním.</p>
			<p class="MLP_text ParaOverride-1">Jednoho dne v&#160;novinách, které dennodenně přicházely otci k&#160;snídani, oznamovali, že dvorní scéna uvede Krále Leara, a&#160;sdělovali, že Leara bude hrát člověk, o&#160;němž jsem mluvil a&#160;který se teď už pomalu blíží stařeckému věku. Rok už se sunul k&#160;zimě. Zařídil jsem si své záležitosti tak, abych se večer mohl vypravit do Dvorního divadla. Ježto jsem se chtěl ještě podívat na hemžení ve městě, podobně jako jsem na svých cestách zkoumal to a&#160;ono v&#160;horách, vyrazil jsem dříve, abych trasu mezi předměstím a&#160;městem prošel zvolna. Oblékl jsem si jednoduché šaty, jaké jsem rád nosíval na procházky, a&#160;vzal jsem si čapku, kterou mívám na svých cestách. Jemně pršelo, ačkoli vzduch nízko nad zemí byl dost chladný. Déšť mi nebyl nepříjemný, spíše naopak, i&#160;když se mi snášel i&#160;na šaty, ale na těch přílišnou újmu způsobit nemohl. Kráčel jsem tomu mrholení neúchylně vstříc. Cestu mezi stromy pod širým nebem před městem pokryl povlak ledu, který se tvořil, jako kdyby byla potažena sklem, a&#160;lidé, kteří šli přede mnou a&#160;vedle mne, nejednou uklouzli. Já byl na svízelné putování zvyklý a&#160;šel jsem prostředkem té ledové cesty dál a&#160;dál bez obtíží. V&#160;sousedství planoucích luceren zářily větve stromů, jinak byla všude tmavá noc, a&#160;celé to prostranství a&#160;hradby města se skrývaly v&#160;její temnotě. Když jsem z&#160;pěšiny odbočil na silnici, rachotil kolem mne bezpočet kočárů a&#160;utvářející se ledovou pokrývku rozdupávali koně a&#160;rozřezávala kola. Většina v&#160;nich, i&#160;když ne všichni, jela do divadla. Připadalo mi téměř podivné, že jak oni, tak já směřujeme v&#160;tomhle nepřívětivém počasí do míst, kde se bude předstírat jeden vylhaný příběh. Tak jsem došel pod ozářenou klenbu, kde zastavovaly kočáry; odtud jsem se dal do vchodu, koupil si lístek, čapku zastrčil do kapsy svrchníku, ten jsem odevzdal v&#160;šatně a&#160;vešel do světlé přízemní místnosti hlediště.</p>
			<p class="MLP_text ParaOverride-1">Přejal jsem od otce zvyk nedívat se na představení hry seshora anebo z&#160;velké dálky, protože se lidi, kteří vystupují v&#160;ději, mají vidět ve svém obvyklém postavení, nemá se jim člověk dívat na temeno hlavy anebo na ramena, a&#160;protože má člověk vidět, jak se tváří a&#160;jak gestikulují. Zastavil jsem se proto přibližně na konci první třetiny místnosti a&#160;čekal, až se sál naplní a&#160;zazní zvonek, že hra začíná.</p>
			<p class="MLP_text ParaOverride-1">Jak obyčejná sedadla, tak i&#160;lóže se velmi vydatně plnily lidmi našňořenými, jak velel mrav, a&#160;zřejmě proto, jaká pověst předcházela hru a&#160;herce, proudil do těchto prostor dnes dav daleko větší a&#160;různorodější, jak bylo lze na první pohled poznat. Muži, kteří stáli vedle mne, tohle vyslovili, a&#160;vskutku bylo možno v&#160;zástupu rozeznat leckoho, kdo dojista přijel z&#160;hodně vzdálených předměstí. Většina přítomných, posléze málem hlava na hlavě, zvědavě pohlížela k&#160;oponě na scéně. Neměl jsem tehdy ve zvyku, a&#160;nemám ještě ani teď, prohlížet si dav, šaty, ozdoby, světla, tváře a&#160;podobně. Stál jsem tedy klidně, dokud nespustila a&#160;neskončila hudba, dokud se nezvedla opona a&#160;hra nezačala.</p>
			<p class="MLP_text ParaOverride-1">Na jeviště vešel král a&#160;byl, jak později o&#160;sobě řekl, král každým coulem. Ale byl to i&#160;zbrklý a&#160;politováníhodný pošetilec. Regan, Goneril a&#160;Kordélie mluvily, jak podle svého rozumu mluvit musely, i&#160;Kent mluvil tak, jak ani jinak nemohl. Král přijímal ty proslovy, jak podle své divé, lehkovážné, a&#160;přesto laskavé mysli rovněž musel. Zapudil prostou Kordélii, která svou odpověď nedovedla vyšperkovat, na niž se hněval o&#160;to divěji, že předtím byla jeho miláčkem, a&#160;dal říši dvěma ostatním dcerám, Reganě a&#160;Goneril, protože ty mu na jeho otázku, kdo že ho nejvíc miluje, přehnaně lichotily a&#160;už jen tím, kdyby byl schopen uvažovat, názorně předvedly, že jejich láska není pravá, což také ušlechtilou Kordélii naplnilo odporem takovým, že na otázku, jak ona miluje svého otce, odpověděla hůře, než by mu možná odpověděla v&#160;jiné době, kdy by si srdce vylila svobodně. Na Kenta, protože ten hodlal Kordélii bránit, zuřil a&#160;rovněž ho zapudil, a&#160;tak se člověk u&#160;tohohle prudkého a&#160;dětinského králova uvažování může nadít pěkných špatností.</p>
			<p class="MLP_text ParaOverride-1">Neznal jsem tu hru a&#160;brzy mě celý děj uchvátil.</p>
			<p class="MLP_text ParaOverride-1">Král první měsíc se svou stovkou rytířů žije u&#160;jedné dcery, druhý měsíc pak u&#160;druhé a&#160;jezdí střídavě od jedné k&#160;druhé, tak jak se dojednalo. Důsledky tohoto slabého ustanovení se projevily i&#160;v&#160;zemi. Ve vznešené rodině Glosterů se nemanželský syn vzbouří proti otci a&#160;proti zákonnému bratrovi a&#160;přivolá věci nepřirozené, ježto i&#160;v&#160;králově rodině se dály věci nepřirozené a&#160;neužitečné. Ve vznešeném sídle dcer a&#160;do něho zasazeném druhém příbytku králově a&#160;stovky jeho rytířů povstávají svízele a&#160;nepříjemnosti, a&#160;odezva dcer na počínání krále a&#160;jeho doprovodu je nadmíru pochopitelná, ale skoro až příšerná. Málem rve srdce králova upřímná, téměř slabomyslná důvěra, s&#160;níž odchází od jedné dcery, která se hanebnými slovy postavila na odpor jeho konání, aby se vydal za druhou, mírnější, která ho odmítá soudem ještě tvrdším. Jeho sloužícího tady ztlučou, ba nepřijmou ani jeho, protože nejsou připraveni, protože očekávají druhou sestru, tu musí přijmout, radí královi, aby se vrátil k&#160;dceři, od níž odešel, a&#160;smířil se s&#160;jejími příkazy. Král předtím slepě důvěřoval dcerám, zbrkle odsoudil Kordélii, lehkovážně rozdával hodnosti; teď se v&#160;něm rodí lítost, stud, zlost a&#160;zběsilost. Nechce se vrátit k&#160;dceři, raději se vydává na pláň do bouře a&#160;do nečasu, který mu smí zuřit v&#160;ústrety, protože jemu nic nedaroval. Vychází do pustiny v&#160;noci, v&#160;bouři a&#160;v&#160;nepohodě, stařec dává bílé vlasy větrům v&#160;plen, ubírá se plání a&#160;nedoprovází ho než šašek, vyhodí plášť do vzduchu, a&#160;protože vyčerpal své výrazivo, nevypraví ze sebe nic než slovo: Lear! Lear! Lear!, ale v&#160;tom jediném slově tkví jeho celý minulý příběh a&#160;všechny jeho současné city. Posléze se šaškovi vrhne na hruď a&#160;hlaholí se strachem: Šašku! Šašku! Já šílím&#160;– já nechci zešílet&#160;– jenom se nepominout! Ježto ta poslední tři slova řekl mírně, až téměř prosebně, valily se mi po tvářích slzy, ba zapomněl jsem na všechny kolem a&#160;byl jsem přesvědčen, že onen děj se právě skutečně odbývá. Stál jsem a&#160;zíral upřeně na jeviště. Král se teď opravdu pomine, ve dnech po té bouřlivé noci se věnčí květy, blouzní po kopcích a&#160;po pláních a&#160;s&#160;žebráky koná vznešený soud. Mezitím ovšem došla Kordélie zpráva, že Regan a&#160;Goneril s&#160;otcem hanebně zacházejí. Kordélie přitrhne s&#160;velkým vojskem, aby ho zachránila. Najdou jej na pláni, a&#160;leží v&#160;Kordéliině stanu a&#160;spí. V&#160;poslední době se scvrkl, jak ho tak před sebou vidíme, je zase starší a&#160;menší. Dlouho spal, lékař si myslí, že rozvrácenost jeho ducha tkvěla pouze v&#160;zahlcující prudkosti citů a&#160;že se mu duch dlouhým klidem a&#160;osvěžujícím spánkem opět vyladí. Král se konečně probouzí, podívá se na ženu, nemá odvahu v&#160;Kordélii, která před ním stojí, poznat právě ji, a&#160;stydlivě, protože nedůvěřuje svému duchu, řekne, že tuhle neznámou paní pokládá za své dítě Kordélii. Když ho něžně přesvědčí, že jeho představa je pravdivá, sveze se beze slova z&#160;lože na zem a&#160;na kolenou a&#160;se sepjatýma rukama prosí mlčky vlastní dítě o&#160;odpuštění. Srdce jsem v&#160;tu chvíli měl téměř v&#160;troskách, bolestí jsem se málem nedokázal už vzchopit. Tohle jsem předtím vůbec netušil, o&#160;nějaké hře už dávno nebyla řeč, tohle přede mnou byla nejskutečnější skutečnost. Příznivé vyznění, jaké se v&#160;té době dodávalo provedením této hry, aby se zmírnily děsivé pocity, jež vzbouzí tahle událost, na mne už neúčinkovalo, srdce mi říkalo, že to není možné, a&#160;už jsem skoro ani nevěděl, co se děje přede mnou a&#160;kolem mne. Když jsem se poněkud uklidnil, téměř plaše jsem se porozhlédl kolem, jako kdybych se přesvědčoval, jestli se na mne někdo díval. Uviděl jsem, že všechny tváře upřeně hledí na scénu, že jsou v&#160;silném vzrušení téměř jakoby přikovány k&#160;dějišti toho příběhu. Jen v&#160;jedné přízemní lóži hodně blízko u&#160;mne sedělo děvče, které nezíralo na představení, ta dívka byla bledá jako sníh a&#160;její rodina se jí obírala. Připadala mi nevýslovné krásná. Tvář měla politou slzami a&#160;já na ni nepohnutě pohlížel. Ježto ti, co tu byli s&#160;ní, stavěli se kolem ní a&#160;před ni, jako kdyby ji chtěli zakrýt, aby na ni nikdo neviděl, uvědomil jsem si, že si nepočínám správně, a&#160;odvrátil jsem od ní oči.</p>
			<p class="MLP_text ParaOverride-1">Hra mezitím dospěla ke konci a&#160;kolem mne povstal neklid, jaký nastává, vždycky když se odchází z&#160;divadla. Vyňal jsem kapesník, utřel jsem si čelo a&#160;oči a&#160;chystal se odejít. Vydal jsem se do šatny, vzal jsem si svrchník a&#160;oblékl se. Když jsem přišel do předsálí, byla tam značná tlačenice, a&#160;ježto tu bylo několik východů, lidé se různě valili sem a&#160;tam. Přidal jsem se k&#160;většímu zástupu, který zvolna proudil k&#160;hlavnímu východu. Najednou se mi zdálo, jako kdyby se mému pohledu, ač ten byl upřen na východ, zrovna nabízelo cosi hodně blízko. Odvrátil jsem zrak od východu a&#160;opravdu se s&#160;mým zrakem střetávaly dvě velké krásné oči a&#160;docela blízko své tváři jsem měl obličej děvčete z&#160;přízemní lóže. Pevně jsem se na ni zadíval a&#160;zdálo se mi, jako kdyby na mne pohlédla přátelsky a&#160;líbezně se na mne usmála. Ale v&#160;tu chvíli byla tatam. Přišla s&#160;proudem lidí z&#160;lóžové chodby, ten proud se křížil s&#160;naším zástupem a&#160;jedním z&#160;postranních východů mířil ven. Už jsem ji zahlédl jenom zezadu a&#160;viděl, že je zachumlaná do pláště z&#160;černého hedvábí. Konečně jsem se hlavním východem dostal ven. Tam jsem si nejdřív z&#160;kapsy svrchníku vyndal čapku, nasadil jsem si ji a&#160;chvilku ještě stál a&#160;díval jsem se za odjíždějícími kočáry, jak si vezou svá rudá světla svítilen do kalné noci. Pršelo ještě mnohem hustěji, než když jsem přicházel do divadla. Vydal jsem se domů. Vymanil jsem se z&#160;řady jedoucích kočárů, vymanil se z&#160;dost velkého proudu lidí a&#160;zabočil na osamělejší cestu, která na volném prostoru řadami stromů vedla na předměstí. Ubíral jsem se kolem chmurných luceren, znovu jsem zašel do uliček předměstí, proputoval jimi a&#160;konečně jsem dorazil do domu rodičů.</p>
			<p class="MLP_text ParaOverride-1">Už byla téměř půlnoc. Matka, která si u&#160;takových příležitostí nedá vzít, aby pečovala zvláště o&#160;zdraví rodinných příslušníků, byla dosud oblečená a&#160;čekala na mne v&#160;jídelně. Děvečka, která mi odemykala, řekla mi o&#160;tom a&#160;pustila mě do jídelny. Matka měla pro mne pohotově zchystanou ještě jednu večeři a&#160;chtěla, abych ji snědl. Ale řekl jsem jí, že mám ještě plnou hlavu hry a&#160;nic nesním. Měla starost a&#160;mluvila o&#160;léku. Opáčil jsem jí, že je mi velice dobře a&#160;že nepotřebuji nic než odpočinek.</p>
			<p class="MLP_text ParaOverride-1">„Nu, jestli je pro tebe nezbytností odpočinek, pak odpočívej,“ řekla, „nebudu tě nutit, myslela jsem to dobře.“</p>
			<p class="MLP_text ParaOverride-1">„Dobře jako vždycky, drahá máti,“ odpověděl jsem jí, „za to ti taky děkuji.“</p>
			<p class="MLP_text ParaOverride-1">Vzal jsem ji za ruku a&#160;políbil ji. Popřáli jsme si dobrou noc, vzali světla a&#160;vydali se do svých pokojů.</p>
			<p class="MLP_text ParaOverride-1">Svlékl jsem se, ulehl do postele, zhasl světlo a&#160;čekal, až se mi uklidní divě bušící srdce. Už bylo málem ráno, když jsem usnul.</p>
			<p class="MLP_text ParaOverride-1">Ten den jsem ze všeho nejdříve poprosil otce o&#160;Shakespearova díla z&#160;jeho knihovny, a&#160;když jsem je měl v&#160;ruce, uložil jsem si je do pokoje, abych si je v&#160;zimě přečetl. Znovu jsem se pocvičoval v&#160;angličtině, abych je nemusel číst v&#160;překladu.</p>
			<p class="MLP_text ParaOverride-1">Když jsem se v&#160;minulém létě rozloučil se svým starým hostitelem a&#160;rázoval po silnici kolem okraje jeho lesa, potkal jsem dvě ženy jedoucí v&#160;kočáře. Tehdy jsem si myslel, že nejlepším objektem na kreslení by nejspíš byla lidská tvář. Tahle myšlenka mě znovu napadla a&#160;snažil jsem se opatřit si poznatky o&#160;lidském obličeji. Zašel jsem do císařské obrazárny a&#160;prohlížel si tam všechny krásné dívčí hlavy, které jsem tam nacházel namalované. Chodil jsem tam dost často a&#160;díval se na ty hlavy. Ale pozoroval jsem tváře i&#160;živých děvčat, s&#160;nimiž jsem se setkával, ba v&#160;suchých zimních dnech jsem chodil po veřejných promenádách a&#160;díval se na tváře dívek, které jsem potkal. Ale mezi všemi hlavami, jak namalovanými, tak i&#160;skutečnými, nebyla jediná, která by měla tvář, jaká by se krásou i&#160;jen vzdáleně dala srovnávat s&#160;tou, kterou jsem zahlédl u&#160;dívky v&#160;lóži. O&#160;téhle jedné jsem věděl, ačkoliv jsem si tu tvář vlastně už nedovedl vůbec představit a&#160;ačkoliv bych tu dívku, pokud bych se s&#160;ní znovu setkal, už ani nepoznal. Zahlédl jsem ji ve výjimečné situaci a&#160;v&#160;poklidném životě je určitě docela jiná.</p>
			<p class="MLP_text ParaOverride-1">Otec měl jeden obraz, na němž bylo namalováno čtoucí dítě. Tvářilo se docela prostě, v&#160;tom výraze nebylo než soustředěnost čtení, také byla vidět jen jedna strana tváře, a&#160;přesto všechno bylo nanejvýš spanilé. Pokoušel jsem se tu tvář nakreslit; ovšem nedokázal jsem ty prosté rysy, u&#160;nichž nadto nebylo vidět oko, protože je zakrývalo víčko, ani jen vzdáleně čarami podat. Směl jsem ten obraz sejmout ze stěny, směl jsem si ho postavit, jak jsem chtěl, abych se pokusil o&#160;nápodobu; ta se nezdařila, i&#160;když jsem na ni vynaložil veškerou svou dovednost, které jsem už nabyl při kreslení jiných věcí. Otec mi posléze řekl, že účinek toho obrazu tkví přede vším v&#160;jemnosti barev, a&#160;že tedy nebude možné napodobit jej černými čarami. Vůbec mě spíše seznamoval s&#160;vlastnostmi barev, když mě tak viděl v&#160;mém úsilí, a&#160;já se snažil poučit se a&#160;pocvičit i&#160;v&#160;těchhle věcech.</p>
			<p class="MLP_text ParaOverride-1">Bylo zvláštní, že jsem nikdy nepřipadl na myšlenku prohlédnout si sestru, jestli by se její rysy hodily k&#160;vykreslení, anebo neměl touhu nakreslit její tvář, i&#160;když v&#160;mých očích byla hned po obličeji té dívky v&#160;lóži nejkrásnější na světě. Vůbec jsem k&#160;něčemu takovému neměl odvahu. Často mě ještě i&#160;teď napadalo, že někdo tak sličný a&#160;čistý jako Klotylda na světě už druhý být nemůže; ale pak mi hned vytanuly na mysli rysy plačícího děvčete, jež se jeho rodina snažila ukonejšit a&#160;o&#160;němž jsem si namlouval, že se na mne v&#160;předsálí divadla přátelsky podívalo, a&#160;musel jsem jemu dát přednost. Sice jsem si je nedokázal představit; ale kolem duše se mi vznášela jakási neurčitá, temná představa krásy. Přítelkyně sestry anebo jiná děvčata, s&#160;nimiž jsem tu a&#160;tam přišel do styku, měly ve tváři nejednu milou, příjemnou vlastnost, díval jsem se na ně a&#160;uvažoval, jak asi by se to a&#160;anebo jiné kreslilo; ale ani tyhle dívky jsem nebyl s&#160;to o&#160;něco takového požádat, a&#160;tak jsem se nedostal k&#160;tomu, nakreslit některý z&#160;těch živých obličejů, které jsem měl před sebou. Zopakovával jsem tedy rysy podle paměti anebo jsem kreslil podle obrazů. Nakonec mě upozornili i&#160;na to, že pořád maluji dívčí hlavy. Byl jsem zahanben a&#160;začal pak kreslit muže, starce, ženy, ba i&#160;jiné části těla, nakolik se mi jich dostalo v&#160;předlohách anebo v&#160;sádrových odlitcích.</p>
			<p class="MLP_text ParaOverride-1">Vzdor tomuto úsilí, kterému podle zásad naší rodiny nikdo nikdy nekladl do cesty sebemenší překážky, nezanedbával jsem to, co bylo pro mne hlavní. Navýsost mě blažilo procházet se doma mezi svými sbírkami, často jsem myslel na to, co mi říkal staroch v&#160;Růžovém domě, a&#160;na rozdíl od oslav, na které mě zvali, anebo i&#160;procházek a&#160;obchodních setkání mi můj příbytek byl jako spanilá, důležitá samota, která mi byla o&#160;to milejší, že okna z&#160;ní vedla na zahradu a&#160;do méně hlučných končin.</p>
			<p class="MLP_text ParaOverride-1">Veselí ve městě bylo stále velkolepější, jak se zima blížila svému konci, a&#160;já měl z&#160;tohohle a&#160;často i&#160;jiného hlediska víc a&#160;více důvodů a&#160;povinností vydat se do té anebo oné rodiny.</p>
			<p class="MLP_text ParaOverride-1">Při jedné takové příležitosti se mi přihodilo něco, co mi hned po mé účasti na představení Krále Leara tu zimu nejvíc tanulo na mysli.</p>
			<p class="MLP_text ParaOverride-1">Byli jsme už léta spřáteleni s&#160;jednou rodinou, která bydlela v&#160;císařském sídle. Šlo o&#160;vdovu a&#160;dceru jednoho proslulého muže, který kdysi požíval velké úcty. Ježto otec zastával významnou funkci u&#160;dvora, a&#160;když zemřel, dcera se stala rovněž dvorní dámou, takže s&#160;matkou bydlely na hradě. Ze synů jeden byl v&#160;armádě, druhý na jednom vyslanectví. Pokud slečna nebyla zrovna ve službě, občas se zvala malá společnost k&#160;matce, a&#160;tam se to a&#160;ono předčítalo, prodebatovávalo anebo se muzicírovalo. Když matka poněkud zestárla, hrály se dokonce tu a&#160;tam karty. Byli jsme u&#160;téhle rodiny na podobných večírcích často. Tu zimu jsem si jednu knihu, kterou mi půjčila matka dvorní dámy, ponechal déle, než by bylo vlastně zdvořilé. Proto jsem se tam jednou v&#160;poledne vypravil, abych knihu osobně odevzdal a&#160;omluvil se. Když jsem z&#160;vnějšího hradního nádvoří pod vysokou klenbou došel po chodníku na vnitřní nádvoří, právě po mé pravici vyjíždělo ze dvora několik kočárů, zkřížily mi cestu a&#160;přinutily mě, abych se na chvíli zastavil. Vedle mne stálo ještě několik lidí, a&#160;zeptal jsem se, co že ty kočáry znamenají.</p>
			<p class="MLP_text ParaOverride-1">„To vysocí pánové předávali svá blahopřání císaři, že se uzdravil, on je právě od nich přijímal,“ řekl jakýsi muž vedle mne.</p>
			<p class="MLP_text ParaOverride-1">Do posledního kočáru byli zapřaženi dva vraníci a&#160;seděl v&#160;něm jediný muž. Měl klobouk ležet po boku a&#160;bílé vlasy měl volně v&#160;zimním vzduchu. Kabát měl zpola rozepnutý, pod ním byly vidět hvězdy řádů. Když projížděl kočár kolem mne, viděl jsem zřetelně, že v&#160;něm sedí můj starý hostitel, který mě tak vlídně přijal v&#160;Růžovém domě. Projel kolem rychle, jak je to u&#160;takových kočárů zvykem, a&#160;dal se směrem z&#160;města. Vyjel z&#160;hradu branou, jejíž římsu vzpírají dva obři. Chtěl jsem se některého ze sousedů zeptat, kdo je ten muž; ježto však z&#160;kočárů, kvůli nimž se museli chodci zastavit, ten jeho byl poslední a&#160;cesta pak už volná, všichni sousedi už šli po svých, a&#160;ti, kteří teď byli vedle mne, neviděli kočáry zblízka.</p>
			<p class="MLP_text ParaOverride-1">Prošel jsem tedy přes nádvoří a&#160;po takzvaném Schodišti říšského kancléřství jsem se dal vzhůru.</p>
			<p class="MLP_text ParaOverride-1">Zastihl jsem starou paní samotnou, odevzdal jsem jí knihu a&#160;vyslovil své omluvy.</p>
			<p class="MLP_text ParaOverride-1">V&#160;rozhovoru jsem se zmínil o&#160;muži, kterého jsem uviděl v&#160;kočáře, a&#160;zeptal jsem se jí, jestli neví, kdo to je. Nevěděla vůbec nic.</p>
			<p class="MLP_text ParaOverride-1">„Nedívala jsem se okny dolů,“ řekla, „na nádvoří se toho odbývá hodně, nevšímám si toho. Vůbec jsem nevěděla, že k&#160;císaři někdo přijel, ještě předevčírem nebyl zcela zdráv. Když muž ještě žil, měli jsme vždycky výhled na velké prostranství císařského sídla, a&#160;jakkoliv se tam odbývají velké věci, opakují se pořád tytéž, když se na to člověk dívá; a&#160;nakonec už se na nic ani nedívá a&#160;zabývá se tady vevnitř knihou nebo pletením, když se tam venku velí ‚K&#160;poctě zbraň‘ anebo jsou slyšet rytíři anebo se valí kočáry.“</p>
			<p class="MLP_text ParaOverride-1">„Kdo z&#160;těch, co odjížděli z&#160;přijetí u&#160;císaře, seděl v&#160;posledním kočáře, Henrietto?“ zeptala se dcery, dvorní dámy, která právě vcházela.</p>
			<p class="MLP_text ParaOverride-1">„To byl starý Risach,“ odpověděla Henrietta, „přijel zvláště kvůli tomu, aby se představil Jeho Výsosti a&#160;vyjádřil radost nad jeho uzdravením.“</p>
			<p class="MLP_text ParaOverride-1">Zamlada jsem často zaslechl, jak někdo vyslovuje jméno Risach, ovšem tehdy jsem ani moc nevnímal, co že dělá člověk, jehož jméno jsem slýchal, a&#160;tak jsem teď nevěděl, kdo to ten Risach je. Zeptal jsem se tedy opatrně tak, jak se to u&#160;takových dotazů obvykle dělá, a&#160;dozvěděl jsem se, že baron z&#160;Risachu sice nezastával nejvyšší státní hodnosti, že však v&#160;té důležité a&#160;bolestné době pro císaře, nyní už také hodně stárnoucího, byl činný v&#160;záležitostech navýsost významných, že s&#160;lidmi, kteří řídili evropské záležitosti, pracoval na urovnávání těchto záležitostí, že si ho cenili cizí panovníci, až se mělo za to, že jednou stane až v&#160;samém čele, že však poté ze všech funkcí odešel. Žije většinou na venkově, často však přijíždí sem a&#160;zajde za tím a&#160;za oním přítelem. Císař si ho velice považuje a&#160;je docela dobře možné, že je tu a&#160;tam tázán na radu. Prý se bohatě oženil, ale o&#160;ženu zase přišel. O&#160;těchhle věcech se obecně toho moc neví.</p>
			<p class="MLP_text ParaOverride-1">Tohle všechno mi řekla dvorní dáma.</p>
			<p class="MLP_text ParaOverride-1">„Vidíš, milá Henrietto,“ zahovořila stará žena, „jak se věci na světě mění. Ty to ještě nevíš, protožes ještě mladá a&#160;protožes ještě nic nezakusila. Nízké se povyšuje, vysoké se ponižuje, z&#160;jednoho je druhé, z&#160;druhého je jedno, a&#160;třetí pořád trvá. Ten Risach k&#160;nám chodíval často. Když nás otec v&#160;doktorském kočáře, který měl a&#160;který byl natřen tmavozeleně a&#160;černě, ještě tu a&#160;tam vozil na procházky, sedával Risach nejednou v&#160;kočáře, nýbrž často na kozlíku, anebo když jsme jeli někam v&#160;přírodě a&#160;lidi nás neviděli, stál vzadu jako nějaký osobní sluha, otcův kočár měl totiž stupátko pro sloužící. Nebyli jsme jako děti o&#160;moc jiní, on byl mladý student, který neměl příliš známostí, o&#160;jehož původu se nic nevědělo a&#160;na který se ani nikdo neptal. Kdykoliv jsme byli ve venkovském domě na zahradě, skákal s&#160;bratry na dřevěném kozlu anebo honili psy do vody anebo nás rozhoupávali na houpačkách. Přivedl tvého otce k&#160;nám do domu za bratry jako svého kamaráda. Tenkrát se ani nevědělo, kdo je hezčí, jestli Risach, nebo tvůj otec. Ale za nějakou dobu se už Risach tolik neukazoval, nevím proč, uběhlo několik let a&#160;já s&#160;tvým otcem uzavřela posvátný svazek manželství. Bratři se rozutekli do státních úřadů, rodiče posléze zemřeli, o&#160;Risachovi se často mluvilo, ale téměř jsme se nesešli. Otec se pouštěl do čehokoliv hlavně vždy teprve tehdy, když s&#160;tím Risach dávno skončil. Zas tu teď sedím, jenže v&#160;jiné části hradu, otec musel odejít z&#160;tohoto světa, ty už ani nejsi dítě, sloužíš své vznešené laskavé paní, a&#160;když tu byla řeč o&#160;Risachovi, přišlo mi, že ani neuplynulo tolik let od doby, kdy v&#160;zahradě rozhoupával s&#160;tebou houpačku.“</p>
			<p class="MLP_text ParaOverride-1">Zeptal jsem se, jestli Risach má usedlost v&#160;Horní zemi.</p>
			<p class="MLP_text ParaOverride-1">Řekli mi, že tam nějakou má.</p>
			<p class="MLP_text ParaOverride-1">Nechtěl jsem se dál vyptávat, abych nemusel zevrubně líčit celou historii, jak jsem se tohle léto u&#160;něho zastavil.</p>
			<p class="MLP_text ParaOverride-1">Když jsem přišel domů, vyprávěl jsem u&#160;oběda rodině o&#160;dnešním setkání. Otec barona von Risacha znal velmi dobře. V&#160;dřívější době se s&#160;ním několikrát sešel, teď už ho však dlouho neviděl. Argumentem pro to, že tím, kdo mě ubytoval v&#160;Růžovém domě, byl baron von Risach, byla skutečnost, že pokud mě kvůli rychlosti, jakou jel v&#160;kočáře, podobnost s&#160;ním neklamala, na vlastní oči jsem ho dnes viděl, to, že má v&#160;Horní zemi usedlost, že je zámožný, a&#160;to můj ubytovatel je určitě, a&#160;že oplývá výsostným duševním nadáním, a&#160;to zjevně má i&#160;můj ubytovatel. Rozhodlo se, že v&#160;té věci se už nebude pátrat, ježto můj ubytovatel mi o&#160;své vůli neřekl, jak se jmenuje, a&#160;že se všechno nechá tak, jak je.</p>
			<p class="MLP_text ParaOverride-1">Kromě těchhle dvou událostí, které přinejmenším pro mě byly významné, nepřihodilo se tu zimu nic, co by nějak zvlášť upoutalo mou pozornost. Měl jsem hodně co dělat, musel jsem si často vypomáhat nočními hodinami, a&#160;tak mi zima uběhla daleko rychleji, než tomu bývalo v&#160;dřívějších letech. Obecně však mi dávaly nemalé uspokojení vzdělávací pomůcky, jaké skýtá velké město a&#160;jaké se jinak tak snadno nenajdou.</p>
			<p class="MLP_text ParaOverride-1">Když se dny už prodlužovaly, když už ustávala nejvlastnější městská potěšení a&#160;nadešly tiché týdny půstu, jednoho dne jsem se zeptal Preborna, proč mi neukázal hraběnku Taronovou, kterou tak miluje, která je prý krásná a&#160;kterou chce získat, v&#160;čemž mě žádal o&#160;podporu.</p>
			<p class="MLP_text ParaOverride-1">„Za prvé není hraběnka,“ odpověděl mi, „ani nevím, jakého je stavu, její otec už zemřel a&#160;ona žije se svou bohatou matkou; ale tolik vím, že není šlechtična, což se mi velice hodí, ježto ani já nejsem šlechtic&#160;– a&#160;za druhé ona ani její matka tuhle zimu nezavítaly do města. To je důvod, proč jsem ti ji nemohl ukázat a&#160;pročs měl příležitost tropit si ze mě posměch. Ale musíš ji nejdřív uvidět. Všechny, o&#160;nichž se tu v&#160;téhle době říkalo, že jsou krasavice, všechny, které se velebily, všechny, které oslňovaly, nejsou nic, ba jsou ještě méně než nic oproti ní.“</p>
			<p class="MLP_text ParaOverride-1">Odpověděl jsem mu, že jsem se neposmíval, že jsem to prostě jen chtěl říci.</p>
			<p class="MLP_text ParaOverride-1">Jak se víc a&#160;víc blížilo jaro, zbrojil jsem na cestu. Letos jsem hodlal vyrazit dříve, protože jsem si předsevzal, než se vydám do hor, že zajdu do Růžového domu. S&#160;každým rokem byly mé přípravy rozsáhlejší, protože jsem rok co rok měl více zkušeností a&#160;mé záměry byly stále obsažnější. Letos jsem se také rozhodl, že si vezmu s&#160;sebou větší výbavu na kreslení, a&#160;dokonce barvy. Tak jak to bývá s&#160;každým zvykem, bylo to i&#160;se mnou. Když jsem podzim co podzim toužil už se vrátit do domácí pohody, jaro co jaro mi bylo jako tažnému ptáku, který se musí vrátit do končin, odkud na podzim odletěl.</p>
			<p class="MLP_text ParaOverride-1">Když v&#160;březnu ve městě nastaly už docela příjemné dny, jaké lidi vábí do přírody a&#160;na hradby, dokončil jsem přípravy, a&#160;když jsem se jako obvykle srdečně rozžehnal s&#160;rodinou, jednou ráno jsem se vydal pryč.</p>
			<p class="MLP_text ParaOverride-1">Tehdy mi tak jako doposud každý noční odjezd od nejbližších, tak jako ostatně jakákoli cesta, na kterou se člověk vydává v&#160;noci, byl notně proti srsti. Dostavník však tehdy do Horní země odjížděl až večer, proto jsem se raději vydal nájemným kočárem. Domy na venkově za městem, které patřily bohatým městským obyvatelům, doposud spaly zimním spánkem. Ještě je halilo obložení ze slámy anebo z&#160;prken, což bylo ve značném protikladu s&#160;jasnou oblohou a&#160;se skřivany, kteří už všude zpívali. Projížděl jsem zatím jen nížinou. Když jsem dorazil do oblasti kopců, vylezl jsem z&#160;vozu a&#160;pokračoval v&#160;cestě, tak jak jsem byl zvyklý, krátkými pěšími úseky.</p>
			<p class="MLP_text ParaOverride-1">Znovu jsem si všude prohlížel stavby, kde jen mi padly do oka jako něco, co stojí za pohled. Jednou jsem kdesi četl, že člověk dochází k&#160;poznání věcí a&#160;k&#160;lásce vůči nim snadněji a&#160;zřejměji, když vidí jejich kresby a&#160;obrazy, než když si je sám prohlíží, protože mu omezenost kresby všechno shrne do menších a&#160;detailnějších rozměrů to, co ve skutečnosti vídá ve velkém a&#160;spojené s&#160;druhy. U&#160;mne se tenhle výrok zřejmě potvrzoval. Co jsem v&#160;Růžovém domě viděl nákresy staveb, snáze jsem stavby pak chápal, snáze jsem je hodnotil, a&#160;nechápal jsem, jak to, že jsem jim předtím nevěnoval takovou pozornost.</p>
			<p class="MLP_text ParaOverride-1">V&#160;Horní zemi bylo ještě mnohem drsněji, než když jsem odjížděl z&#160;města. Když jsem jednou ráno dorazil k&#160;rohu hostitelova bukového lesa, kde se říčka Aliza řítí do Ahery, nejeden potůček ještě pokrývala ledová kůra. Když jsem uviděl Růžový dům, působil úplně jiným dojmem než tenkrát, kdy jsem ho zahlédl jako bílé místo v&#160;syté a&#160;temné zeleni polí a&#160;stromů pod dusnou a&#160;horkou oblohou. Na polích kromě zelených pruhů ozimu byly ještě hnědé hroudy holé země, stromy neměly dosud jediný pupen a&#160;bílá barva domu na mne hleděla, jako kdybych ji viděl na slabě fialkově modrém podkladě.</p>
			<p class="MLP_text ParaOverride-1">Šel jsem po silnici poblíž Rákosce a&#160;dorazil posléze k&#160;místu, kde z&#160;ní vede polní pěšina vzhůru k&#160;Růžovému domu. Šel jsem mezi ploty a&#160;holými křovisky, šel jsem po výšině mezi poli a&#160;poté stanul u&#160;mříže domu. Jak to tu dnes bylo jiné! Stromy černými anebo hnědavými větvemi strměly holé do tmavomodrého povětří. Zelené tu byly jedině zahradní mříže. Na růžové keříky u&#160;domu spustili krásně vypracovanou pokrývku ze slámy. Zatáhl jsem za rukojeť zvonku, objevil se muž, který mě znal a&#160;pustil dovnitř, a&#160;vedl mě k&#160;pánovi, který byl zrovna v&#160;zahradě.</p>
			<p class="MLP_text ParaOverride-1">Zastihl jsem ho v&#160;šatech jako v&#160;létě, jen že byly z&#160;teplejší látky. Bílé vlasy měl zase jako obvykle nepokryté.</p>
			<p class="MLP_text ParaOverride-1">Připadal mi zase naprosto spjatý v&#160;jeden celek s&#160;okolím, tak jak se mi zdál v&#160;minulém létě.</p>
			<p class="MLP_text ParaOverride-1">Pilně se vodou a&#160;mýdlem čistily kmeny ovocných stromů. Také jsem viděl, jak tu a&#160;tam dělníci na žebřících u&#160;stromů odřezávají odumřelé a&#160;přebytečné haluze. Když jsem minulé léto odcházel, můj hostitel říkal, ať až sem zase půjdu, ohlásím se předtím nějakou zprávou, abych ho zastihl doma. Nejspíš však neuvážil, že něco takového bude svízelné, ježto zpravidla sám nevím, jak se budou mé záměry volky nevolky asi měnit vzhledem k&#160;povětrnostním poměrům anebo jiným okolnostem. Žádnou zprávu jsem mu tedy neposlal a&#160;na vlastní nebezpečí ho překvapil. Ale přijal mě neméně přátelsky, ježto mě viděl, jak k&#160;němu přicházím, než jak přátelsky se ke mně choval, když jsem vloni pobýval u&#160;něho v&#160;domě.</p>
			<p class="MLP_text ParaOverride-1">Řekl jsem, ať si sám sobě přičte, že ho přepadám u&#160;něho v&#160;domě v&#160;tak časnou roční dobu; tehdy mě navýsost vlídně zval, a&#160;já si nedokázal odříci, abych sem zavítal, než údolí a&#160;pěšiny v&#160;horách budou natolik volné, že se na nich budu moci pustit do práce.</p>
			<p class="MLP_text ParaOverride-1">„Máme celou řadu hostinských pokojů, jak víte,“ řekl, „vidíme hosty velmi rádi a&#160;vy dojista nejste mezi nimi nikdo nevítaný, jak jsem vám říkal už minulé léto.“</p>
			<p class="MLP_text ParaOverride-1">Užuž se chystal vést mě do domu, řekl jsem však, že mám dnes za sebou teprve tři hodiny chůze, že mé síly jsou dosud ve velice dobrém stavu a&#160;ať dovolí, abych pobyl tady s&#160;ním v&#160;zahradě. Poprosím ho pouze o&#160;jediné, aby mi dal donést do pokoje tlumok a&#160;hůl.</p>
			<p class="MLP_text ParaOverride-1">Z&#160;kapsy vyňal stříbrný zvoneček, který měl pořád u&#160;sebe, a&#160;zazvonil. To klinkání bylo i&#160;venku hodně pronikavé a&#160;z&#160;domu nato vyšla děvečka a&#160;tu pověřil, ať mi donese do pokoje tlumok, který jsem si mezitím sundal, a&#160;hůl, kterou jsem jí podal. Dal jí ještě několik dalších pokynů, co je třeba v&#160;pokoji udělat.</p>
			<p class="MLP_text ParaOverride-1">Zeptal jsem se na Gustava, a&#160;zeptal jsem se dokonce na starého bílého zahradníka a&#160;na jeho ženu. Gustav je zdráv, dostalo se mi odpovědi, zdokonaluje se na duchu i&#160;na těle. Zrovna má co dělat ve své pracovní jizbě, určitě bude mít velkou radost, že mě vidí. Kreslíř žije dál jako dřív a&#160;je pilný, a&#160;pokud jde o&#160;zahradníky, ti se už několik let vůbec nemění a&#160;jsou letos, tak jak jsem je viděl minulé léto. Posléze jsem se zeptal i&#160;na čeleď, na dělníky na zahradě a&#160;na lidi ze šafářova dvora. Všichni jsou na tom docela dobře, zněla odpověď, od mé loňské návštěvy nikdo neonemocněl a&#160;nikdo z&#160;nich ani neměl nějaký zásadní důvod k&#160;nespokojenosti.</p>
			<p class="MLP_text ParaOverride-1">Když jsme chvíli vedli nepříliš zajímavou debatu, zejména o&#160;stavu cest, po nichž jsem k&#160;němu dorazil, a&#160;o&#160;tom, jak prospívají ozimy na polích, upnul se znovu spíše k&#160;práci, kterou měl před sebou, a&#160;já se na ni zaměřil také. Kdysi, když mi vykládal, že dává omývat kmeny stromů, pomyslel jsem si, že je to asi dost pracné. Teď jsem však viděl, že celá ta věc se odbývá hodně jednoduše, za pomoci dvojitých žebříků a&#160;stupátek. Kartáči na dlouhých násadách se dalo dosáhnout až na nejvyšší větve, a&#160;ježto lidé byli o&#160;účelnosti takového opatření pevně přesvědčeni a&#160;horlivě pracovali, celé to dílo se odbývalo tak rychle, že bych to byl vůbec netušil. A&#160;vskutku, když tak člověk viděl umytý a&#160;okartáčovaný kmen, jak se čistý a&#160;hladký tyčí k&#160;nebi, a&#160;jeho soused zatím ještě je celý drsný a&#160;špinavý, člověk měl za to, že tomu jednomu je určitě blaze a&#160;druhý je celý mrzutý. Vzpomněl jsem si, jak hrdě se vůči mně vyjádřil můj hostitel minulé léto, ať jen si prohlédnu kmen třešně, jestlipak její kůra nevypadá jak hedvábí a&#160;že tak bude určitě vypadat pořád víc, ježto se takhle o&#160;ni pečuje rok co rok.</p>
			<p class="MLP_text ParaOverride-1">Když jsme po chvíli zašli hlouběji do zahrady, viděl jsem i&#160;jiné činnosti. Vyvazovaly se a&#160;rovnaly živé ploty, připravovalo se trnité chrastí dole pod nimi na hnízda ptákům, na cestách se opravovaly zimou napáchané škody, pod zakrslými stromy, které se už prořezaly, kypřila se půda a&#160;u&#160;těch slabších, u&#160;nichž byly tyčkové opory, dělníci zjišťovali, jestli drží, a&#160;jestli třeba v&#160;půdě neuhnily. Znovu se uvazovaly šňůry, které se uvolnily, v&#160;zeleninové zahradě se překopávaly záhony, otvírala se okna ve sklenících anebo se zakrývala, opravovaly se pumpy, leckde se přitloukal hřebík, a&#160;nakonec se tu a&#160;tam čistila a&#160;upevňovala nějaká ta ptačí budka.</p>
			<p class="MLP_text ParaOverride-1">Rozloučil jsem se se svým hostitelem, ježto byl notně zaneprázdněn řízením prací, a&#160;prošel se sám zahradou, po těch částech, do nichž jsem se chtěl podívat. Ptáků už tu bylo hodně, prosmýkávali se mezi bezlistými větvemi na stromech a&#160;tu a&#160;tam už se ozval nějaký ten tón anebo cvrlikání. Zvláště mile a&#160;jasně sem zazníval zpěv skřivanů vzlétajících z&#160;polí, co obklopovala zahradu. Zařízení ke krmení a&#160;napájení ptáků byla lépe vidět, protože stromy a&#160;křoviska ještě neměla listí a&#160;také jsem se po nich více díval, než když jsem sem zavítal předtím, ježto teď jsem o&#160;nich už věděl. Viděl jsem několik mříží na vyvazování výhonků, o&#160;nichž mi vyprávěl hostitel.</p>
			<p class="MLP_text ParaOverride-1">Prohlížel jsem si i&#160;větve. Pupeny listí a&#160;květů už byly hodně nalité a&#160;vyčkávaly, až nadejde čas, kdy se rozpuknou.</p>
			<p class="MLP_text ParaOverride-1">Vystoupal jsem až nahoru k&#160;velké třešni a&#160;díval se přes zahradu, přes dům na hory. Nade vším se rozlévalo dokonale jasné, tmavě modré povětří. Tenhle krásný den, jakých v&#160;tak časnou roční dobu bývá ještě dost málo, podnítil také mého hostitele, aby se v&#160;zahradě pustil do tolika prací. Na tom jasném povětří země spočívala ještě povážlivě pustá. Chtěl jsem přejít i&#160;k&#160;odpočinku v&#160;polích; ovšem cesta, která možná ráno ještě byla zamrzlá, teď celá změkla a&#160;do hloubky provlhla, takže chodit po ní by bylo notně nepříjemné a&#160;člověk by se pěkně zašpinil. Chvíli jsem se díval na tmavé ozimy a&#160;na holé hroudy na polích vedle nich a&#160;pak jsem sešel zas dolů.</p>
			<p class="MLP_text ParaOverride-1">Došel jsem k&#160;zahradníkům. Nepřipadalo mi, že by se byli vůbec nezměnili, jak říkal můj hostitel. Zahradník jako kdyby ještě více zbělel. Jeho vlasy se už nijak neodlišovaly od plátěných šatů. Žena však byla nezměněna. Dojista pocházela z&#160;nějaké rodiny milující čistotu, protože domek udržovala výsostně úhledný a&#160;starocha si oblékala do hezoučkých šatů bez jediné skvrny. Působil na mne stejným dojmem jako v&#160;minulém roce, jako kdyby se obíral něčím docela jiným.</p>
			<p class="MLP_text ParaOverride-1">Když jsem šel od skleníku k&#160;prostranství na krmení, potkal mě Gustav. S&#160;hlaholem se ke mně rozeběhl a&#160;uvítal mě.</p>
			<p class="MLP_text ParaOverride-1">Chlapec se za tu krátkou dobu hodně změnil. Stál tu teď vedle mne navýsost sličný, a&#160;oproti drsnosti přírody, která doposud nevyhnala jediný list, jedinou trávu, jediný stvol, jediný květ, jen přiměřeně roční době předváděla pouhé hnědé hroudy, hnědé kmeny a&#160;holé větve, byl jen ještě sličnější, tak jako jsem často při kreslení postřehl, že třeba oči zvířat na rozježené hlavě vypadají ještě zářivější a&#160;že jemné dětské obličejíky, pokud je obklopuje kožešina, zdají se ještě jemnější. Na lících mu spočíval jemný ruměnec, čelo vroubily hojné hnědé vlasy a&#160;ty velké černé oči byly jak dívčí. I&#160;když byl nadmíru veselý, tkvělo v&#160;nich cosi tklivého.</p>
			<p class="MLP_text ParaOverride-1">Šli jsme k&#160;prostranství, na němž se pilně činil jeho pěstoun. Cestou jsem mu vyprávěl o&#160;své rodině; o&#160;matce, o&#160;otci a&#160;o&#160;půvabné sestře. Také jsem mu vyprávěl o&#160;městě, jak se tam žije, jaké skýtá radovánky, jaké nepříjemnosti skrývá a&#160;jak v&#160;něm trávím čas. Gustav mi řekl, že se teď zabral do přírodozpytu, že mu otec předvádí pokusy a&#160;že ho ta věc velice baví.</p>
			<p class="MLP_text ParaOverride-1">Chvíli jsme pobyli u&#160;pěstouna, Gustav mi leccos předvedl a&#160;upozorňoval mě tu na jednu, tu na druhou změnu, která se udála od mého dřívějšího pobytu.</p>
			<p class="MLP_text ParaOverride-1">Poledne nás shromáždilo v&#160;domě.</p>
			<p class="MLP_text ParaOverride-1">Když se objevilo jídlo a&#160;já seděl naproti starému hostiteli, najednou mě napadlo, jaké má ten člověk krásné zuby. Velmi husté, bílé, drobné a&#160;s&#160;povlakem jemné skloviny tkvěly mu v&#160;ústech, a&#160;jediný nechyběl. Líce tím, jak pobýval hodně na širém povětří, byly hezky a&#160;zdravě ruměné, jen se mi zdálo, že vlasy má teď stejně jako zahradník ještě bělejší.</p>
			<p class="MLP_text ParaOverride-1">Když jsme dojedli, odešel jsem na chvilku do svého pokoje. Byl zchystán velmi útulně a&#160;v&#160;kamnech hořel hřejivý oheň.</p>
			<p class="MLP_text ParaOverride-1">Odpoledne jsme šli do truhlárny. Velice vesele mě uvítal Eustach, poodešel ze svého místa a&#160;já opětoval jeho pozdravy co nejsrdečněji. I&#160;ostatní dělníci dali najevo, že mě pořád ještě znají. Nejdřív jsem si všechno prohlédl jen letmo a&#160;obecně. Krásný stůl nesmírně pokročil; ale ještě zdaleka nebyl hotov. Získalo se pár nových věcí. Ukázali mi je a&#160;upozornili mě, co z&#160;nich tak asi bude. Opět se vypracovaly plány i&#160;na samostatná díla a&#160;stručně mi objasnili základní představy. Poprosil jsem Eustacha, ať dovolí, abych za ním za svého pobytu párkrát zašel. Velmi rád souhlasil.</p>
			<p class="MLP_text ParaOverride-1">Po téhle návštěvě jsme vzdor hodně špatným cestám pokračovali v&#160;procházce. Když jsem mluvil o&#160;tom, že jsem už v&#160;zahradě postřehl ptáky, řekl můj hostitel: „Kdybyste pobyl u&#160;nás déle, poznal byste celý život těchhle tvorů. Ti, co tu zůstali, začínají se už rozjařovat, ti, co odletěli, už se zvolna vracejí a&#160;vítají se s&#160;křikem. Derou se jako diví ke stolu a&#160;mají notně naspěch, dokud se nezbaví obav o&#160;potravu, jaké zakusili v&#160;cizích krajích; tam totiž jen obtížně nacházejí nějakého chlebodárce, který jim stravu poskytne. Od nynějška budou vřelejší a&#160;vřelejší a&#160;den ode dne budou krásněji zpívat. Pak propukne ve větvích mazlení a&#160;budou se honit. A&#160;nadejde péče o&#160;domácí krb. Budou se starat o&#160;budoucnost a&#160;vláčet se s&#160;potřeštěnými hadříky na hnízda. Dám jim pak nastříhat všelijaké niti, těmi ovšem vždycky zavděk nevezmou, leckdy zahlédnu toho a&#160;onoho, jak se tahá s&#160;nějakým zabláceným stéblem. A&#160;nadejde čas k&#160;práci jako u&#160;nás v&#160;mužných letech. To i&#160;lehkověrní ptáci zvážní, bez ustání pracují na tom, aby nakrmili potomky, vychovali je a&#160;vzdělali, tak aby z&#160;nich bylo něco kloudného, zvláště aby obstáli při nadcházející velké cestě. K&#160;podzimu jim pak nastane doba volnější. To budou mít jakoby pozdní léto a&#160;budou si nějaký čas hrát, než odletí.“</p>
			<p class="MLP_text ParaOverride-1">Když jsme se vrátili z&#160;procházky a&#160;nastal večer, sešli jsme se v&#160;jídelně u&#160;krbu, kde hořel veselý oheň. I&#160;Eustacha přivedli, a&#160;musel přijít bílý zahradník a&#160;říci, jaké pokroky udělaly rostliny v&#160;zimních záhonech a&#160;ve sklenících. Hospodyně Kateřina tu a&#160;tam postavila na stolek teplé nápoje.</p>
			<p class="MLP_text ParaOverride-1">Druhý den ráno jsem zašel za hostitelem do místnosti s&#160;krmivem a&#160;díval jsem se. Vyňal vždycky z&#160;přihrádky příslušné krmivo, otevřel okna a&#160;vysypal potravu na prkénka. Stál u&#160;okna a&#160;já u&#160;něho. Vzdor tomu ptáci přilétali obloukem anebo rovnou k&#160;oknům. Jeho se nebáli, protože ho znali jako toho, kdo jim sypá krmení, a&#160;mne také ne, protože jsem stál u&#160;něho. Drali se dopředu, zobali, štěbetali, a&#160;dokonce se tu a&#160;tam prali.</p>
			<p class="MLP_text ParaOverride-1">„Pozdě na jaře i&#160;v&#160;létě dokonce velmi rád samičkám ještě dobrého přidám,“ řekl, „protože mezi nimi může leckdy být i&#160;nějaká matka v&#160;tísni. Ti, co žerou tak hltavě a&#160;zároveň vystrašeně, jsou cizí. Ti by se nikdy nepřiblížili k&#160;člověku, pokud by je k&#160;tomu nenutil krutý hlad. Viděl jsem v&#160;tuhé zimě na těchhle prkénkách i&#160;ty nejvzácnější ptáky.“</p>
			<p class="MLP_text ParaOverride-1">Když bylo po krmení a&#160;hosté už sem nezalétali, zavřel okna.</p>
			<p class="MLP_text ParaOverride-1">Odtud jsem vyšel nahoru na půdu, protože hostitel říkal, že se teď bude sypat krmení i&#160;zajícům za plotem a&#160;že je bude z&#160;půdy vidět. Nemají než těch něco málo ozimů a&#160;podrostu, a&#160;tak se jim musí ještě vypomoci. Když děvečka rozsypala listí a&#160;odešla, už se přihnali zajíci. Připevnil jsem si dalekohled na jeden trámek a&#160;bylo legrační dívat se, jak mě Gustav upozornil, když obrovitý zajíc dřepěl v&#160;ohnisku dalekohledu, vystrašeným pohledem se díval na podezřelý pokrm a&#160;rychle pohyboval pysky, jako kdyby už žral. Když jsem se vynadíval i&#160;na tohle, sešel jsem zas dolů a&#160;vydal se s&#160;Gustavem do pokoje, kde byly věci na přírodozpyt.</p>
			<p class="MLP_text ParaOverride-1">Teď se měla pojíst nejdříve snídaně. To se v&#160;zimě odbývalo vždy v&#160;místnosti s&#160;přírodovědnými přístroji, protože se nikomu nechtělo scházet jen kvůli snídani do jídelny, kdyžtě se část dopoledne pobývalo v&#160;Gustavových pokojích, a&#160;ježto se tou dobou v&#160;jiných jizbách v&#160;starochově bytě, v&#160;pracovně a&#160;v&#160;ložnici, zrovna uklízelo a&#160;větralo.</p>
			<p class="MLP_text ParaOverride-1">Můj hostitel už mne a&#160;Gustava čekal; předtím se s&#160;námi na půdu nevydal. Jizba byla příjemně vyhřátá a&#160;poblíž kamen stál stůl, prostřený k&#160;příjemné snídani, se všemi nádobami a&#160;příbory. Byl na volném místě, kolem něho se vršily nástroje zmíněné vědy.</p>
			<p class="MLP_text ParaOverride-1">Jak jsme tu tak seděli po snídani, v&#160;pokoji se rozlévalo útěšné teplo, odrazem ranního slunce, které zasahovalo okna hodně kose, zářila a&#160;blyštěla se mosaz, sklo a&#160;dřevo rozličných nástrojů, řekl jsem starému hostiteli: „Je to zvláštní, když jsem z&#160;vaší usedlosti přijel do města do jeho hemžení, měl jsem v&#160;paměti vaši zdejší existen­ci jako nějakou pohádku, a&#160;teď, když tu jsem a&#160;vidím před sebou ten klid všude, je pro mě zase skutečná tahle existence a&#160;pohádkou život ve městě. Velké je pro mě malé, malé je pro mě velké.“</p>
			<p class="MLP_text ParaOverride-1">„Asi obojí a&#160;všechno to patří do celku, aby život byl úplný a&#160;šťastný,“ odpověděl. „Protože lidé chtějí a&#160;chválí jen jediné, protože aby se nasytili, střemhlav se noří do jednostranností, a&#160;jsou pak nešťastní. Kdybychom tak měli řád v&#160;sobě, radovali bychom se daleko více z&#160;věcí na této zemi. Ale pokud je v&#160;nás přemíra tužeb a&#160;lačnění, nasloucháme pořád jen jim a&#160;nejsme s&#160;to chápat nevinnost věcí vně nás. Žel považujeme je za důležité, pouze když jsou objekty našich náruživostí, a&#160;za nedůležité, nemají-li k&#160;těmto vášním žádný vztah; a&#160;ono to často může být naopak.“</p>
			<p class="MLP_text ParaOverride-1">Tenhle jeho výrok jsem tehdy ještě tak docela přesně nechápal, byl jsem ještě příliš mladý a&#160;zhusta jsem slyšel mluvit jen své vlastní nitro, ne věci kolem nás.</p>
			<p class="MLP_text ParaOverride-1">K&#160;polednímu dorazilo to mé zavazadlo, které jsem si objednal do Růžového domu. Vybalil jsem je a&#160;Gustavovi, který za mnou zašel, ukázal jsem kdekterou knihu, kresbu a&#160;další věci, které byly v&#160;zavazadle, a&#160;zařizoval jsem se v&#160;pokoji po domácku.</p>
			<p class="MLP_text ParaOverride-1">Tak uplynulo několik dnů.</p>
			<p class="MLP_text ParaOverride-1">V&#160;tomto domě byli všichni nezávislí a&#160;mohli se věnovat jen svým cílům. Pouze společným uspořádáním domu byl člověk do jisté míry spojen s&#160;ostatními ve společenství. I&#160;Gustav si vedl zřejmě docela svobodně. Zákon, který upravoval jeho činnosti, byl jednou provždy dán, byl velice prostý, mladík ho přijal za svůj, musel ho vzít za svůj, protože byl rozumný, a&#160;tak podle něho žil.</p>
			<p class="MLP_text ParaOverride-1">Gustav mě velmi prosil, ať jsem jednou u&#160;toho, až se bude vzdělávat v&#160;přírodozpytu. Řekl jsem to svému hostiteli a&#160;on proti tomu nic neměl. A&#160;tak jsem u&#160;Gustavova vzdělávání byl ne jednou, ale víckrát. Můj starý hostitel seděl v&#160;lenošce a&#160;vykládal. Popsal ten nebo onen jev, navýsost názorně ho vylíčil, pokud to bylo lze, předvedl ho na exponátech své sbírky, anebo tam kde to možné nebylo, pokusil se ho znázornit kresbou anebo nějakým vyobrazením. Pak líčil, jak lidé dospěli k&#160;tomu, že znají ten jev. Když líčení dokončil, postupoval stejně u&#160;dalšího, příbuzného jevu. A&#160;když takto popsal celý okruh jevů, které patřily k&#160;sobě, a&#160;ten kruh se mu zdál dostačující, vyzdvihl to, co je u&#160;všech takových jevů stejného rodu, a&#160;vyložil tu jev základní čili zákon. U&#160;tohoto vyučování se nevycházelo z&#160;nějaké určité knihy, ale Gustav to, co se mu vykládalo, posléze zpaměti sepsal, staroch mu to pak v&#160;jeho přítomnosti opravil, a&#160;tak se chlapci dostalo nejenom jakési příručky přírodovědy, ale učil se rovnou látce i&#160;tím, jak se psala a&#160;opravovala. To co si Gustav osvojil, časem se promrskávalo v&#160;téměř přátelských debatách. Jazyk, kterým se vyučování vedlo, byl vždy tak jednoduchý a&#160;jasný, až mi připadalo, že těm věcem porozumí snad i&#160;dítě. Teprve teď mě napadalo, jak nepatřičně si stran téhle vědy počínají leckteří učitelé ve městě, když ji takříkajíc odívají do jakési vědecké hantýrky, jaké žák nerozumí, a&#160;kterou tak propojují s&#160;matematikou, že dohromady nejsou ani jedno, ani druhé a&#160;celek už nevykládají vůbec. Viděl jsem, že Gustav počty uplatňoval i&#160;u&#160;přírodozpytu, ovšem tam, kde tak činil, viděl jsem, že to dělá vždy znale a&#160;zřejmě a&#160;že počítání zhola nepovažuje za nic dominantního, nýbrž vždy za služebný prvek přírody. Usuzoval jsem podle svých dřívějších prací, že i&#160;v&#160;tomhle oboru se mu dojista dostalo důkladného vzdělání. Jednou jsem se ho na to zeptal a&#160;dozvěděl jsem se, že i&#160;tady mu byl učitelem jeho pěstoun.</p>
			<p class="MLP_text ParaOverride-1">Zašel jsem později i&#160;na vyučování zeměpisu. Tady jsem si všiml, že se používají kreslené mapy, které všechny byly v&#160;témž měřítku, takže Rusko se představovalo na kromobyčejně velké mapě, kdežto Švýcarsko na mapě velice malé. Účel tohoto opatření jsem pochopil, šlo o&#160;to, aby se značné mladistvé obrazotvornosti natrvalo vtiskla představa o&#160;velikostních poměrech. Při té příležitosti jsem si vzpomněl na jednu malichernou sázku, kterou jsme jako děti uzavřeli, o&#160;tom, jestli Filadelfie leží téměř tak na jihu jako Řím, na což většina se smíchem odpověděla záporně. Mapa, kterou přinesli, ukázala, že leží jižněji než Neapol. Obecně říkali tehdy i&#160;dospělí, kteří byli u&#160;toho, že u&#160;dětí tenhle omyl určitě způsobily prostorové poměry, v&#160;jakých se obvykle kreslí naše mapy. Ty, které používal Gustav, zhotovil kreslíř v&#160;truhlárně podle map v&#160;našich takřečených atlasech.</p>
			<p class="MLP_text ParaOverride-1">Zeptal jsem se svého hostitele, jestli se Gustav učí i&#160;dějepis, na což opáčil: „Velice často se u&#160;mladých žáků k&#160;zeměpisu přibírají i&#160;dějiny; mám ale za to, že takový postup není správný. Pokud v&#160;zeměpise nemáme před očima pouze dějinné členění zeměkoule a&#160;jednotlivých zemí, což považuji také za chybu, nýbrž pokud vidíme planetu jako cosi trvale zformovaného, kde se právě vlivem této zformovanosti utvořily rozličné národy, pak je země přírodní objekt a&#160;zeměpis valnou většinou součást přírodní vědy. Přírodní vědy jsou však pro nás mnohem hmatatelnější než vědy o&#160;člověku, mám-li proti sobě postavit přírodu a&#160;člověka, protože objekty přírody lze z&#160;ní jaksi vyjmout a&#160;pozorovat je, objekty lidí však nám jsou z&#160;našeho dopuštění zahaleny. Člověk by měl za to, že by to mělo být právě naopak, že by člověk měl sama sebe znát lépe než cokoli cizího, leckdo si to myslí také, ale není to tak. Skutečnosti lidí, ba skutečnosti našeho vlastního nitra se nám, jak jsem už jednou říkal, vášní a&#160;sobectvím skrývají anebo přinejmenším zastírají. Copak si drtivá většina nemyslí, že člověk je korunou stvoření, že je lepší než všechno, i&#160;to, co je neprobádané? A&#160;nedomnívají se ti, kdo nedokážou vykročit ze svého vlastního Já, že vesmír je pouhým jevištěm tohoto Já, počítaje v&#160;to i&#160;bezpočet světů v&#160;prostoru věčnosti? A&#160;přesto je to možná docela jinak. Myslím si proto, že Gustav, teprve až se vzdělá v&#160;přírodních vědách, měl by přejít k&#160;vědám o&#160;člověku a&#160;že by se jimi měl zabývat přibližně v&#160;tomto pořadí: tělověda, nauka o&#160;duši, logika, právní učení, historie. Poté by si mohl přečíst něco z&#160;knih o&#160;takzvané filozofii, pak už se ale bude muset vydat do života sám.“</p>
			<p class="MLP_text ParaOverride-1">Ke Gustavovu vzdělávání se stanovily jisté hodiny, ty staroch nikdy nezmeškal, jiné hodiny byly určeny na samostatnou činnost, ty zase svědomitě dodržoval Gustav. Zbylý čas se ponechával volné zábavě.</p>
			<p class="MLP_text ParaOverride-1">V&#160;takovou dobu bývali jsme leckdy v&#160;čítárně. I&#160;můj hostitel sem často chodil a&#160;příležitostně i&#160;Eustach anebo jeden a&#160;druhý dělník. Gustavovi knihy, které mohl číst, vybíral vždy jeho učitel. Pilně ten výběr využíval a&#160;nikdy jsem neviděl, že by byl sáhl po jiných. Eustach a&#160;ostatní si mohli vybírat podle sebe a&#160;pochopitelně i&#160;já. Když jsem v&#160;tomhle domě byl poprvé, vyslovil jsem výtku, že místnost s&#160;knihami je oddělena od čítárny, to mi připadalo jako zacházka, jako rozvláčnost. Jak jsem však teď už byl u&#160;svého hostitele déle, uznal jsem, že tenhle názor je mylný. Tím, že se v&#160;knihovně nic nedělo, než že tam knihy prostě jen byly, místnost tím jaksi došla zasvěcení, knihy získaly na důležitosti a&#160;na důstojnosti, ten pokoj je jejich svatostánek a&#160;ve svatostánku se nepracuje. To zařízení je také holdem duchu, který je tak rozmanitě obsažen v&#160;těch tištěných a&#160;psaných papírech a&#160;pergamenových listech. V&#160;čítárně se ovšem pak prostředkuje skutečné a&#160;přívětivé používání tohoto ducha a&#160;jeho vznešenost se saje do naší bezprostřední a&#160;pozemské potřeby. Místnost je na čtení i&#160;veskrze příjemná. Svítí do ní přátelské slunce, jsou tu zelené závěsy, jsou tu vábivá sedátka a&#160;potřebné zařízení, aby tu člověk mohl číst a&#160;psát. I&#160;to, že se každá kniha po tom přechodném použití musí znovu odnést do knihovny na své místo, připadalo mi teď vhodné; tak se prostředkuje duch řádu a&#160;čistoty a&#160;je právě u&#160;knih něčím jako tělem vědy, systémem. Když jsem se teď upamatovával na knihovny, které jsem už viděl, kde byly žebříky, stoly, židle, lavice a&#160;na všech něco leželo, ať už knihy, písemnosti, psací náčiní, anebo i&#160;věci na zametání, připadaly mi takové síně na knihy jako chrámy, v&#160;nichž se hospodaří s&#160;veteší.</p>
			<p class="MLP_text ParaOverride-1">Často jsem také chodil za Eustachem do truhlárny. V&#160;jednom z&#160;prvních hodně jasných dnů jsem si s&#160;jeho dovolením odnesl z&#160;truhlárny všechny kresby a&#160;ještě jednou jsem si je v&#160;naprosté pohodě a&#160;podrobně prohlédl. Ani jsem nemohl uvěřit, jak velice mně prospělo, že jsem se minulou zimu pocvičoval v&#160;kreslení. Teď jsem leccos, s&#160;čím jsem se setkal, chápal lépe než v&#160;létě a&#160;většina těch věcí se mi i&#160;víc líbila. Řekl jsem mu leccos o&#160;svých kresbách, zejména o&#160;kresbách rostlin, kterých jsem tentokrát dost velký počet přivezl v&#160;zavazadle. Když jsem tu byl poprvé, nesl jsem si v&#160;tlumoku jen několik písemností, jeden dalekohled a&#160;další věci, jaké se vejdou do takového malého vaku, ale kresby ne. Eustacha ty věci potěšily; ale bylo zvláštní, že se na kresby rostlin nedíval jako milovník rostlin a&#160;znalec, nýbrž jako stavitel, který může upotřebit jejich tvary. Pokoušel se později sám o&#160;kresby podle živých rostlin; ale tady to, že nebyl milovníkem rostlin, ukázalo se ještě zřetelněji: ty obrázky pro něj zvolna byly jakýmisi drobnými rostlinnými doplňky, čímsi jako krásnými ozdobami. Také si jako vzory zpravidla vybíral to, co mělo nějaký bližší vztah k&#160;jeho povolání anebo ho případně mohlo nabýt. Kdykoliv jsem poprosil, aby se mi něco vysvětlilo, vždycky mi to předvedl a&#160;objasnil mi i&#160;leccos, co nějak souviselo s&#160;dalšími věcmi, které se v&#160;truhlárně zhotovovaly. I&#160;tady jsem podle svého názoru od minulého léta udělal pokroky, zejména že jsem si leccos, co otec vlastnil, dosti bedlivě prohlédl a&#160;vtiskl si do paměti, abych obrázky toho všeho přenesl sem a&#160;mohl je porovnat s&#160;tím, co se vyskytovalo tady. Rozmanité tvary teď do mne vplývaly snadněji, kdeco se mi líbilo více než minulé léto a&#160;leccos jsem si pozorně prohlížel, čeho jsem si tehdy nepovšiml. Občas jsme seděli v&#160;Eustachově přívětivém pokoji, když zataženými závěsy něžně nahlíželo dovnitř dopolední slunce, a&#160;mluvili o&#160;tom a&#160;o&#160;onom.</p>
			<p class="MLP_text ParaOverride-1">Odpoledne, zvláště když bylo pošmourno a&#160;pod širým nebem se nekonalo nic velkého, scházeli jsme se v&#160;pracovně mého hostitele. Ten pokoj o&#160;odpoledních, kdy se už všechno poklidilo a&#160;bylo víc volného času, fungoval jako místo, kde se sdružovalo malé společenství, pokud se ovšem vůbec sdružovalo. Můj starý hostitel si dal tuhle jizbu zařídit hodně útulně, i&#160;když tak, aby hověla samotě, protože on obecně, pokud zrovna kolem sebe záměrně neshromažďoval lidi, miloval samotu. Vedle židle měl šňůru od zvonku, která byla podlahou protažena do místnosti pro čeleď, aby mohl rychle přivolat sloužícího. V&#160;ložnici bylo něco podobného. Kromě obvyklé šňůry ke zvonku tu na postranicích lůžka byly dvě desky, a&#160;když se jich dotkla dlaň i&#160;jen docela jemně, uvedly do pohybu hlasitě a&#160;dlouze klinkající zvonek, aby někdo mohl rychle přichvátat na pomoc, kdyby se snad starému pánovi něco stalo. K&#160;jeho jizbám měli neustále klíče dva sloužící, aby se i&#160;v&#160;noci dalo zvenčí odemknout. Tahle opatření vymyslel Eustach, protože staroch by nestrpěl, aby ho služebnictvo jakkoliv omezovalo, ba i&#160;aby jen bylo někde poblíž, protože by ho to rušilo. Ani nedovolil, aby Gustav spal v&#160;některém pokoji hned vedle; aby si na něj příliš nezvykl a&#160;pak ho nepostrádal, až mladík bude muset jednou odejít. Kdykoliv jsme se sešli v&#160;pracovně mého hostitele, probíraly se obvykle záležitosti související s&#160;hospodářstvím, změny, které budou nezbytné, práce, které je třeba provést, a&#160;věci kolem umění. Sem se nosily plány a&#160;návrhy věcí, které se měly zhotovovat ve dřevě anebo se týkaly zařízení v&#160;zahradě anebo změn toho a&#160;onoho na budovách. Bylo dobré nosit návrhy rovnou do téhle místnosti, protože se tady ocitaly v&#160;překrásném a&#160;skvostném prostředí, a&#160;tedy se jakákoliv vada anebo nedostatečnost, pokud se takové v&#160;návrzích vyskytovaly, ihned vyjevila a&#160;dala se opravit. Když přišlo do starochovy pracovny hodně lidí, vždycky na té vynikající podlaze rozprostřeli koberec, aby nedoznala úhony.</p>
			<p class="MLP_text ParaOverride-1">Když byly cesty suché, chodili jsme často do šafářova dvora. Tam se čile pracovalo na všem, co s&#160;sebou přináší první jaro. Všechno od doby, kdy jsem tu byl prve, řádně a&#160;hojně pokročilo. Určitě se tu pilně činili až hluboko do podzimu a&#160;i v&#160;zimě, pokud to bylo možné. Uvnitř dvora už nebylo jen krásné dláždění vroubící budovy kolem dokola a&#160;čisťoučký písek po celém prostranství dvora, teď byl uprostřed malý vodotrysk, jehož tři proudy se snášely do nádrže lemované květinovým záhonem. Na to na všechno hleděla zářivá okna kolem dokola dvora. Tím tahle část budovy, i&#160;když dvě strany dvora tvořily stáje a&#160;stodoly, vypadala jako šlechtické sídlo. Zeptal jsem se hostitele, jestli dal zbudovat nové zdi, šafářův dvorec mi totiž připadá daleko úplnější než v&#160;minulém roce a&#160;je i&#160;krásnější, než jaké se tady v&#160;kraji staví.</p>
			<p class="MLP_text ParaOverride-1">„Nedal jsem zbudovat žádné zdi,“ odpověděl mi, „jen jsem dal dvůr zvnějšku okrášlit a&#160;zvětšit okna, základ už tady byl. Šafářské dvorce a&#160;vůbec větší selské dvory v&#160;naší končině nejsou zbudované tak ošklivě, jak si myslíte. Jsou jen hotové vždycky pouze do jistého stupně, dál ne; schází úplné dokončení, jakýsi poslední výbrus, protože ten schází i&#160;v&#160;srdcích obyvatel. Já dodal právě jen tohleto poslední. Kdyby se postavilo několik příkladů, názory na to, jak mají nezbytně vypadat obydlí a&#160;jak mají být domy útulné, by se změnily. Tenhle dům má být takový příklad.“</p>
			<p class="MLP_text ParaOverride-1">Cesty kolem dvorce a&#160;jeho louky a&#160;pole už také nebyly takové, jaké většinou byly v&#160;minulém létě. Byly bedlivě obložené bílým křemenem a&#160;důkladně a&#160;řádně ohraničené.</p>
			<p class="MLP_text ParaOverride-1">O&#160;krásných poledních, jež už byla i&#160;teplejší a&#160;teplejší, rád jsem sedával na lavičce zbudované kolem třešně a&#160;díval se na stromy dosud bez listí, na čerstvě zvláčená pole, na zelené pláně ozimů, na louky už klíčící a&#160;s&#160;vůní, která začátkem jara vzlíná z&#160;půdy, na vysoké hory, které se blyštivě třpytily spoustami sněhu, který na nich dosud ležel. Gustav se ke mně nejednou připojil, nejspíš proto, že jsem ze všech obyvatel domu byl mu věkem nejblíže. Sedával proto rád mi na lavičce po boku. Nejednou jsme si zašli na odpočivadlo mezi poli a&#160;Gustav mi ukázal keř, na němž už záhy vyraší květy, anebo slunečné místo, na němž už se objevovala první zeleň, anebo kameny, kolem nichž se to už mrskalo prvními tvorečky.</p>
			<p class="MLP_text ParaOverride-1">Jednou jsem ve skříních se sbírkami přírodnin objevil jakousi sestavu všech tuzemských dřevin. Byly tu vesměs v&#160;podobě krychlí, z&#160;nichž dvě strany byly řezem přes vlákna, ostatní čtyři podél vláken. Z&#160;těchto čtyř stran jedna byla hrubá, druhá hladká, třetí leštěná a&#160;čtvrtá měla kůru. Uvnitř krychlí, které byly duté a&#160;daly se otevřít, uchovávaly se usušené květy, části plodů, listy a&#160;další významné součásti rostliny, například i&#160;lišejníky, které obvykle rostou na jistých místech. Eustach mi řekl, že to starý pán&#160;– tak všichni obyvatelé domu říkali mému hostiteli, jen Gustav mu říkal pěstoun&#160;– založil tuhle sbírku a&#160;vymyslel i&#160;její uspořádání. Má se prý podle přání starého pána vybudovat ještě jedna a&#160;odevzdat darem průmyslové škole.</p>
			<p class="MLP_text ParaOverride-1">Jeho zvláštní šaty a&#160;jeho zvyk chodit vždy bez pokrývky hlavy, čehož jsem si všiml hned zpočátku, mě už posléze vůbec neuváděly do rozpaků, ba vlastně to ladilo s&#160;prostředím jak pokoje, tak i&#160;s&#160;lidmi bydlícími kolem něho; nevyděloval se z&#160;nich jako cosi vznešeného, byl víceméně stejný jako oni, ale přesto se od nich lišil jako někdo nezávislý. Naopak mě napadlo, že leccos není tak vkusné, jak mám za to, a&#160;nejméně ze všeho městský kabát a&#160;klobouk mužů.</p>
			<p class="MLP_text ParaOverride-1">Jednou mě na mou prosbu zavedli do pokojů, které byly zařízené po ženském způsobu. Opět se mi velice líbily, zejména ten poslední malý, kterému jsem teď říkal „Růže“. Dalo se v&#160;něm sedět, přemítat a&#160;líbezným okénkem hledět ven na krajinu. Že jsem se neptal, k&#160;čemu se pokoj používá, rozumí se samo sebou.</p>
			<p class="MLP_text ParaOverride-1">Často jsem svému hostiteli vyprávěl o&#160;svém otci, o&#160;matce a&#160;o&#160;sest­ře. Vyprávěl jsem mu o&#160;všem, jaké to je u&#160;nás doma, a&#160;několikrát jsem mu vylíčil tak podrobně, jak jsem jen uměl, co všechno má otec ve svých pokojích a&#160;na čem si zakládá. Své jméno jsem při tom nevyřkl a&#160;on se na ně ani neptal.</p>
			<p class="MLP_text ParaOverride-1">Stejně tak jsem já pořád ještě nevěděl, jak se jmenuje hostitel, ačko­liv jsem už u&#160;něho v&#160;domě pobýval dost dlouho. Nebylo náhodou, že své jméno neřekl, a&#160;protože to sám neudělal, ze zásady jsem se ho na ně nehodlal zeptat. Od Gustava anebo od Eustacha bych se to dozvěděl navýsost snadno; ale těchhle dvou jsem se ptát rozhodně nechtěl, a&#160;nejméně Gustava, když starocha bezpočtukrát nenuceně nazýval „pěstounem“. Ten člověk byl vůči mně velmi hodný, velmi milý a&#160;velmi přátelský, ale své jméno nevyslovil, a&#160;nemohl jsem s&#160;jistotou předpokládat, že si myslí, že je znám; proto jsem se rozhodl, že se na jméno majitele Růžového domu ptát vůbec nebudu, ani až budu nevímjak daleko od tohohle místa.</p>
			<p class="MLP_text ParaOverride-1">Postupně se doba čím dál víc a&#160;čím dál mocněji proměňovala. Dny se dloužily, slunce už svítilo hodně teple, období, v&#160;nichž se obloha představovala jasná a&#160;bezmračná, byla už delší než ta, kdy se nebe zatáhlo anebo zamlžilo, země pučela, stromy hnaly na poupata, na růžových keřících u&#160;domu se velmi pilně pracovalo, všechno bylo veselé a&#160;jaro už nadešlo v&#160;celé hojnosti. Tuhle dobu jsem si už dávno stanovil jako čas, kdy odcestuji. Ještě jednou jsem to řekl hostiteli, a&#160;když jsem zařídil, aby se odeslalo mé zavazadlo, stanovil se den mého odchodu.</p>
			<p class="MLP_text ParaOverride-1">Už dříve jsme se dohodli, že si svou práci rozvrhnu tak, abych se mohl vrátit v&#160;době, kdy pokvetou růže, a&#160;že pobudu v&#160;domě zase delší čas. Ježto jsem viděl, že mě tu rádi uvítají a&#160;že z&#160;hlediska materiálního nejsem pro dům nijakou přítěží, ta domluva byla zcela podle mých představ. Jenom pak musím v&#160;horských údolích vyrazit k&#160;návratu sem, když tam růže ještě zdaleka nebudou mít nalité pupeny, tady totiž vzhledem k&#160;lepší půdě a&#160;lepší péči vykvétají dříve než v&#160;kterékoliv jiné části kraje. Přislíbil jsem to a&#160;všechno bylo v&#160;pořádku.</p>
			<p class="MLP_text ParaOverride-1">Den předtím, než jsem odcestoval, vrátil se Eustachův bratr. Mohlo mu být tak dvacet let a&#160;ještě trochu víc, byl urostlý, měl hnědé líce a&#160;tmavé kučery a&#160;trochu sešpulené rty. Připadalo mi, jako kdybych toho člověka na svých putováních už několikrát potkal. Ve svém sešitě si s&#160;sebou přinesl mnoho kreseb, mezi nimi některé krásné, a&#160;všichni si je zaujatě prohlíželi. Měly se překreslit na větší papír a&#160;umělecky.</p>
			<p class="MLP_text ParaOverride-1">Když jsem večer před svým odchodem ještě pobyl v&#160;šafářově dvoře, když jsem pak ráno zašel za Eustachem a&#160;za zahradníky, když jsem obyvatelům domu dal sbohem a&#160;před domem se rozžehnal s&#160;hostitelem a&#160;s&#160;Gustavem, sešel jsem z&#160;kopce a&#160;ze zahrady a&#160;z&#160;živých plotů a&#160;ze zasetých rostlin už jsem slyšel vydatný jarní zpěv ptactva.</p>
		</div>
</body>
</html>