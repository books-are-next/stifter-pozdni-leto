<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>pozdni_leto-14</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="pozdni_leto-14" xml:lang="cs-CZ">
		<div class="Z-kladn--textový-r-meček">
			<p id="_idParaDest-13" class="MLP_uroven2_kapitola ParaOverride-1">Věci se vyvíjejí</p>
			<p class="MLP_text_bez1radku ParaOverride-1">Sešli jsme se k&#160;jídlu ve stejném pokoji, kde jsme před časem, kdy jsem byl v&#160;zámku, jídali ráno, v&#160;poledne a&#160;večer, tak jak to s&#160;sebou nesla denní doba, na stole bylo jasně bílé jemné plátno, do něhož byly vetkány květy krásnější a&#160;starobylejší, než je teď obvyklé, téměř jako stříbro ve stříbře, za námi stál sloužící v&#160;bílých rukavicích, po pokoji sem a&#160;tam chodil správce a&#160;u&#160;stěny stála skříň s&#160;odděleními, v&#160;nichž byly rozmanité věci, jež se v&#160;jídelně vždy potřebují; ale dnes pro mne bylo všechno jako v&#160;pohádce. Matylda měla na sobě fialkově modré hedvábné šaty s&#160;tmavšími pruhy a&#160;kolem ramen závoj s&#160;černými krajkami. Vždycky když tu byl nějaký host, šlo-li se jíst, brala si na sebe jiné šaty, dělala to doposud i&#160;kvůli mně a&#160;zachovala se tak i&#160;tento večer. Se svou jemnou, milou a&#160;přívětivou tváří, která tím tmavým hedvábím byla málem ještě příjemnější a&#160;sličnější, usedla mezi nás do lenošky. Natálie byla napravo a&#160;já nalevo. Natálie si nenašla čas, aby se převlékla, měla na sobě tytéž světle šedé hedvábné šaty, které si oblékla už na odpoledne a&#160;které se mi tak líbily. Téměř jsem se neodvažoval na ni pohlédnout a&#160;Natálie své velké sličné, nepopsatelně ušlechtilé oči většinou upírala na matku. Tak uběhlo pár chvil. Proslovila se modlitba, již Matylda vždycky pronášela vsedě v&#160;lenošce s&#160;rukama sepjatýma a&#160;ostatní ji podle ní odříkávali rovněž vsedě a&#160;potichu. Když se to odbylo, podle zavedeného obyčeje v&#160;tomto domě se otevřely křídlové dveře, vešel sloužící s&#160;hrncem, postavil jej na stůl, správce sňal poklici a&#160;řekl, tak jak to dělal vždy: „Přeji dobré zažití.“</p>
			<p class="MLP_text ParaOverride-1">Matylda natáhla ruku v&#160;tmavých hedvábných šatech, vzala velkou stříbrnou lžíci, a&#160;tak jak si to nikdy nedala vzít, nabírala pro nás polévku do talířů, které jí sloužící podával. Správce, když viděl, že je všechno v&#160;pořádku, vyšel podle svého zvyku z&#160;pokoje. Večeře byla jako po všechny dny. Matylda přátelsky a&#160;vesele promlouvala o&#160;různých věcech, tak jak se naskytly, a&#160;nezapomínala zmínit nepřítomné přátele a&#160;připomenout, jaké to bude potěšení, až se vrátí. Mluvila o&#160;sklizni, o&#160;úrodě, která je letos všude kolem tak hojná, a&#160;jak se všechno na téhle zemi přece jenom nakonec obrátí pokaždé k&#160;dobrému. Když čas k&#160;večeři uplynul, vstala a&#160;všichni se chystali odejít do svých příbytků. S&#160;touž mírnou laskavostí, s&#160;níž mě uvítala před večeří, teď se rozloučila, popřáli jsme si navzájem šťastný odpočinek a&#160;šli každý po svém.</p>
			<p class="MLP_text ParaOverride-1">Když jsem došel do svého pokoje, už za noci toho dne, který pro mne v&#160;mém dosavadním životě byl naprosto nejvýznamnější, přikročil jsem k&#160;oknu a&#160;hleděl na oblohu. Netkvěl na ní měsíc ani žádný mrak, ale v&#160;té mírné noci plálo tolik hvězd, jako kdyby jich obloha byla plná a&#160;jako kdyby se navzájem téměř hroty dotýkaly. Ta slavnostnost mě povznášela a&#160;ta nádhera nebe mě uchvacovala víc než kdy jindy, i&#160;když jsem se na ně pokaždé díval velice pozorně. Musel jsem se v&#160;novém světě teprve vyznat. Dlouho jsem s&#160;pocity velmi hlubokými vzhlížel k&#160;té klenbě pokryté hvězdami. Byl jsem tak vážný, jak jsem ještě nikdy v&#160;životě nebyl. Přede mnou se prostíral daleký, neznámý kraj. Šel jsem ke světlu, které mi plálo na stole, a&#160;postavil před ně neprůhledné stínítko, aby jas světla padal jen do zadní části pokoje a&#160;svou září nemátl svit hvězdného nebe. Pak jsem znovu poodešel k&#160;oknu a&#160;spočinul u&#160;něho. Čas plynul a&#160;obřad noci zatím dál ubíhal. Je navýsost podivuhodné, že v&#160;době, kdy se vytrácejí malé, i&#160;když tisíceronásobné krásy země a&#160;teprve se dokořán otevírá nezměrná krása vesmíru v&#160;daleké, tiché, zářné nádheře, člověku a&#160;většině ostatních tvorů je dáno spát! Má to příčinu v&#160;tom, že můžeme pouze na krátké chvilky a&#160;pouze v&#160;záhadném čase onoho snového světa vzhlížet k&#160;velikánům, o&#160;nichž máme než tušení a&#160;na něž se možná jednou budeme smět dívat blíž a&#160;blíž? Že bychom na tomto světě neměli mít zhola nic než jisté tušení? Anebo je spoustě lidí pouze proto dovoleno v&#160;krátkých bezesných chvilkách hledět na hvězdnou oblohu, aby nám jeho nádhera nezevšedněla a&#160;jeho velikost se tak nevytratila? Ale já přece opětovně sám projezdil celé noci, souhvězdí se zvolna sunula po nebi, pořád jsem měl oči upřené na ně, snášela se na temně černé, beztvaré lesy anebo k&#160;okrajům té které končiny, jiná vzcházela na východě, a&#160;tak to bylo neustále, postavení se mírně měnila, ta úsměvná záře trvala dál, dokud se obloha neprojasnila blížícím se sluncem, na východě se neobjevily ranní červánky a&#160;hvězdy nepohasly jak vyhořelá konstrukce od ohňostroje. Nerozeznaly tu mé oči pálící od nočního bdění zmizelou tichou velikost jako cosi výsostnějšího než jasný den, který všechno ozřejmuje? Kdo může vědět, jak tohle je! Jaké to asi je pro tvory, kterým je přisouzena pouze noc, kteří neznají den? Pro ony velké, podivuhodné květiny v&#160;dalekých zemích, které otevírají oči, když slunce zapadne, a&#160;které svůj většinou bílý šat ochablý a&#160;odkvetlý svěšují, když slunce opět vyjde? Anebo pro zvířata, jimž noc je dnem? Odbývalo se mi v&#160;nitru jakési zasvěcení a&#160;uctívání nekonečna.</p>
			<p class="MLP_text ParaOverride-1">Než jsem usnul, byl jsem celý zasněný; vydal jsem se na lože, když jsem předtím zhasl světlo a&#160;záměrně nezatáhl záclony na oknech, abych viděl, jak dovnitř nahlížejí hvězdy.</p>
			<p class="MLP_text ParaOverride-1">Druhý den ráno jsem se soustředil, abych si uvědomil, co se událo a&#160;jaké hluboké povinnosti jsem vzal na svá bedra. Oblékl jsem se, vydal jsem se ven a&#160;tvář a&#160;celé tělo vystavil chladnému jitřnímu povětří.</p>
			<p class="MLP_text ParaOverride-1">Když jsem vyšel z&#160;pokoje, snažil jsem se najít chodbu, která v&#160;jižní části zámku podélně vede celou budovou. Okna v&#160;ní ústí do dvora, a&#160;vedou z&#160;ní dveře do pokojů Matyldiných a&#160;Natáliiných, které jsou v&#160;jižní části zámku. Tyhle dveře, kdysi snad určené pro hosty, bývaly teď většinou uzavřené, protože se vybudovalo spojení mezi pokoji uvnitř. Zašel jsem do chodby proto, že vede na západní stranu zámku k&#160;malému schodišti, které vede zámkem dolů a&#160;ústí do branky, která byla obvykle ráno otevřená a&#160;jíž se bylo lze dostat hned do polí na široké, suché cesty, a&#160;ty poutníka vedou do volné přírody nepozorovaněji, než by to bylo možné hlavním východem ze zámku. Obyvatelky pokojů, které sousedily s&#160;chodbou, podle svého mínění jsem stěží mohl vyrušit, protože na kamenném dláždění chodby byl po celé její délce položen měkký koberec, a&#160;ten nedovoloval, aby byly slyšet kroky. Kromě toho slunce už vystoupalo vysoko po nebeské klenbě a&#160;dalo se předpokládat, že všichni už v&#160;zámku dávno vstali.</p>
			<p class="MLP_text ParaOverride-1">Když jsem dospěl na konec chodby a&#160;téměř až ke schodišti, uviděl jsem otevřené dveře, o&#160;nichž jsem měl za to, že dojista vedou do pokojů žen. Jsou dveře dokořán, protože ženy hodlají odejít, anebo protože zrovna přišly? Anebo některá sloužící nechala ve spěchu otevřeno, anebo tu byl nějaký jiný důvod? Zaváhal jsem, jestli mám projít kolem; ovšem ježto jsem věděl, že dveře vedou pouze do předsíně, a&#160;protože bylo už tak blízko schodiště, které mě mělo dovést ven, rozhodl jsem se projít kolem a&#160;zrychlit krok. Vykročil jsem po měkkém koberci a&#160;našlapoval opatrněji. Když jsem došel ke dveřím, nahlédl jsem dovnitř. Co jsem předpokládal, to se potvrdilo, dveře vedly do předsíně. Ta byla jen malá a&#160;vybavená běžným nábytkem. Ale nahlédl jsem nejenom do předsíně, nýbrž i&#160;do další místnosti, která velkými skleněnými dveřmi sousedila s&#160;předsíní, a&#160;skleněné dveře byly nadto pootevřené. A&#160;v&#160;oné místnosti stála Natálie. Na stěnách za ní se tyčily vzácné středověké skříně. Natálie stála téměř uprostřed komnaty u&#160;stolu, na němž ležely dvě citery a&#160;z&#160;něhož visel dolů bohatý starodávný koberec. Byla úplně oblečená, jako kdyby šla někam ven, jenom neměla na hlavě klobouk. Krásné kučery měla vyčesané do týla a&#160;svázané stuhou nebo něčím podobným. Šaty sahaly jako obvykle až ke krku a&#160;tam byly zapnuty bez jakéhokoliv dalšího doplňku. Zase byly ze světlého šedého hedvábí, byly na nich však velice jemné, tmavě rudé proužky. Velice pevně obemykaly boky a&#160;v&#160;hojných záhybech spadaly až na podlahu. Rukávy byly úzké, sahaly až k&#160;zápěstí a&#160;na něm tak jako na nadloktí měly tmavé příčné proužky, které obemykaly ruku jako náramek. Natálie stála zcela vzpřímeně, ba horní část těla měla dokonce trochu prohnutou dozadu. Levou paži měla napřaženou dopředu a&#160;svisle spočívající knihou, na níž měla položenu ruku, opírala se o&#160;stolek. Pravá ruka jí lehce spočívala na levém předloktí. Neskonale sličná tvář byla klidná, jako kdyby oči, teď zakryté víčky, předtím sklopila a&#160;přemítala. Měla v&#160;rysech tak ryzí, jemnou duchovnost, jakou jsem u&#160;ní, té, která vždycky vyjadřovala nejhlubší zákoutí duše, přesto ještě nikdy neviděl. Chápal jsem i, co ta postava říká, jako kdybych slyšel nějaká její vnitřní slova: „Ono k&#160;tomu došlo!“ Neslyšela mě, jak přicházím, protože koberec pokrýval podlahu chodby, a&#160;nemohla mě vidět, protože měla obličej otočený k&#160;jihu. Jen chvilku jsem se díval na její přemítavý postoj a&#160;pak se vydal tiše kupředu a&#160;po schodišti dolů. Vzdouvalo se ve mně téměř moře slasti, že jsem viděl Natálii prodchnutou stejným pocitem, jaký jsem měl i&#160;já, pocitem, že si duchovně zabezpečujeme statek, jejž jsme si vydobyli, v&#160;nějž jsme téměř nedoufali, a&#160;kterého jsme si přesto tolik vážili, že je nám zřejmé, čeho se nám dostalo a&#160;jaký nový, nezměrně důležitý obrat v&#160;našem životě nastal. Téměř jsem nedokázal chápat, že to ke mně se sklonila bytost, jaká je výrazem toho nejkrásnějšího, co jsem do té doby vůbec poznal, bytost, kterou lze možná nazývat i&#160;hrdou, která se dosud odvracela od náklonnosti kohokoliv, ponořila se do takového hlubokého, přemítavého citu. Pomyslel jsem si, že dokud budu žít, a&#160;i kdybych měl žít až k&#160;nejzazší hranici lidského věku anebo za ni, budu Natálii milovat každou krůpějí své krve, každým vláknem svého srdce, ať bude žít, nebo bude mrtva, a&#160;že ji budu stále a&#160;pořád nosit v&#160;nejhlubším zákoutí své duše až do všech věků. Připadalo mi jako pocit nejslastnější, že ji budu moci povždy milovat, nejenom v&#160;tomhle životě, nýbrž v&#160;tisíci životech, které možná nastanou po tisíci smrtích. Co všechno jsem na světě viděl, co všechno mě potěšilo, v&#160;čem všem jsem našel zalíbení; a&#160;z&#160;čeho všeho je teď nic a&#160;jaké je to výsostné štěstí, že mohu ryzí, hlubokou, krásnou lidskou duši zvát zcela svou, zcela svou!</p>
			<p class="MLP_text ParaOverride-1">Vyšel jsem brankou ven, našel jsem ji jen přivřenou, a&#160;šel jsem dál a&#160;dál po cestě, která na téhle straně vede kolem zámku a&#160;pak ústí do polí. Je široká, je na ní jemný písek, a&#160;tedy, protože je suchá, hodí se zejména na ranní procházky. Založil ji předchozí majitel zámku a&#160;Matylda ji vylepšila. Vede od branky oběma směry, na sever a&#160;na jih, dost daleko od zámku, a&#160;je tak jakousi dotykovou čárou se zámkem. Roland ji z&#160;žertu říkal vždycky styčná pěšina. Ovocné stromy, které ji teď hojně vroubí, dala k&#160;ní Matylda vysadit většinou už vzrostlé. Dřív byla celá cesta topolovou alejí; ovšem ježto probíhá rovně napříč celou krajinou a&#160;byla osazena rovnými stromy, na odpočinkovou stezku, kterou měla být, vypadala hodně nevábně a&#160;nepřípadně. Matylda se poradila s&#160;přáteli a&#160;topoly, které krom jiného byly i&#160;nadmíru škodlivé polím, postupně odstranila. Porazily se a&#160;kořeny se vykopaly. Ježto se místo nich vysadily ovocné stromy, záměrně se pak už všude tam, kde předtím byly topoly, ovocné stromy nevysazovaly, aby namísto topolové aleje nevznikla alej z&#160;ovocných stromů, což by sice bylo ne tak nehezké jako předtím, ale přesto ne tak docela krásné. Tím, že se žádné stromy nevysadily, cestě, jejíž rovný směr by se byl těžko dal odstranit, nicméně byl jinak hodně svérázný na to, aby se měl nějak měnit, pokud by se nehodlalo všechno přebudovávat podle úplně jiného rozvrhu, dostalo se nezbytné rozmanitosti. Vede severním směrem od zámku loukami a&#160;poli kolem křovisek, stoupá poté k&#160;lesu, do něhož na jistou vzdálenost vniká. Poté vede poli na jih, po stranách jí tam rostou zvláště krásné jabloně, jemně se klene po hřbetu orné role a&#160;skýtá od ní krásný rozhled na hory.</p>
			<p class="MLP_text ParaOverride-1">Dal jsem se směrem na jih, já totiž, kdykoliv začínám nějakou procházku, vůbec rád jdu tak, abych dobře viděl na jih, světlo měl před sebou a&#160;mohl pohlížet na krásnější třpyt a&#160;líbeznější zabarvení mraků. Nebe tak jako včera bylo zcela jasné, slunce tkvělo v&#160;jeho východní části a&#160;začalo sát kapky, které lpěly na vší trávě a&#160;na listí stromů. Ranní chlad ještě nepolevil, ačkoli vliv slunce byl patrnější a&#160;patrnější. Hleděl jsem na všechny věci kolem sebe novýma očima, vypadalo to, jako kdyby všechno omládlo a&#160;jako kdybych si měl znovu pozvolna zvykat na to, jak teď vypadají. Vyšel jsem na výšinu a&#160;díval jsem se na protáhlý hřeben hor. Modré hroty na mne shlížely a&#160;nejedno sněhové pole mi předvádělo svůj jemný třpyt. Viděl jsem i&#160;horské vrcholky na Velikonočním Hřebenu, kde jsem vposledku pracoval. Jako kdyby to bylo už hodně let, co jsem byl na oněch ledových polích a&#160;na sněhových pláních. Jak jsem tam tak stál, nechal jsem na sebe působit mírné povětří, zář slunce a&#160;skvělost všeho kolem. Jindy jsem si vždycky strčil do kapsy nějakou knížku, chtěl-li jsem chodit po kraji; dnes jsem to neudělal. Nebyl jsem v&#160;rozpoložení, že bych si býval chtěl číst nějakou knížku. Po chvíli jsem znovu dál šel kolem stromů, na nichž už visela rozmanitá jablka, každý strom je nesl podle své povahy a&#160;tu a&#160;tam už začala nabývat své osobité barvy. Šel jsem výšinou po polním hřbetu tak dlouho, dokud nezačala lehce klesat, cesta jde ještě po tom svahu chvíli dolů a&#160;končí v&#160;údolí na pomezí jednoho cizího statku, anebo spíše přechází do jiné cesty, která má vlastnosti všech pěšin, co všemi možnými směry protínají náš kraj a&#160;u&#160;nichž nikdo neuvažuje o&#160;tom, zda takové jsou vůbec k&#160;něčemu, zda se nemají vylepšit, opravit, anebo zkrášlit.&#160;– Nesešel jsem po cestě dolů svahem, protože jsem nehodlal dojít do údolí, kde je rozhled omezen.</p>
			<p class="MLP_text ParaOverride-1">Otočil jsem se a&#160;hleděl jsem na zámek; ten měl teď pro mne nad jiné velký význam. Okna se třpytila v&#160;záři slunce, něžně se na mne dívala šeď jižní zdi zbavené omítky, temná střech se odrážela od modři severního povětří a&#160;z&#160;několika komínů v&#160;zámku stoupal lehký dým. Zvolna jsem šel zpátky po vyklenutém poli kolem ovocných stromů, až se pole začala pomalu svažovat dolů k&#160;zámku.</p>
			<p class="MLP_text ParaOverride-1">Na tomhle místě jsem teď uviděl, že mi jde vstříc jakási postava, kterou mi předtím nejspíš zakrývaly koruny stromů; ta postava byla Natálie. Oba jsme zrychlili, když jsme se zahlédli, abychom byli užuž spolu. Když jsme se setkali, Natálie na mne přívětivě pohlédla svýma velkýma tmavýma očima a&#160;podala mi ruku. Přijal jsem ji, srdečně ji stiskl a&#160;vroucně Natálii pozdravil.</p>
			<p class="MLP_text ParaOverride-1">„Je velmi hezké,“ zahovořila Natálie, „že jdeme současně oba po cestě, již jsem chtěla dnes ještě jednou projít, a&#160;teď po ní skutečně jdu.“</p>
			<p class="MLP_text ParaOverride-1">„Jak jste strávila noc, Natálie?“ zeptal jsem se.</p>
			<p class="MLP_text ParaOverride-1">„Dlouho jsem nemohla usnout,“ odpověděla mi, „pak přece jen spánek přišel, velmi lehký, prchavý. Brzy jsem se vzbudila a&#160;vstala. Ráno jsem si chtěla vyjít po téhle cestě a&#160;dojít až k&#160;výšině s&#160;poli; ale oblékla jsem si šaty, které se na procházky venku nehodily. Musela jsem se tedy poté převléknout a&#160;vyšla jsem si až teď, vychutnat si ranní vzduch.“</p>
			<p class="MLP_text ParaOverride-1">Opravdu jsem viděl, že už na sobě nemá světlé šedé šaty s&#160;jemnými tmavě rudými proužky, nýbrž šaty jednodušší, kratší, matově hnědé. Ty předešlé by se arci na ranní procházku nehodily, protože spadaly v&#160;bohatých záhybech až na zem. Natálie teď měla na hlavě lehký slaměný klobouk, ten při svých putováních poli mívala vždycky. Zeptal jsem se jí, jestli myslí, že je do snídaně ještě tolik času, aby došla na výšinu s&#160;poli a&#160;vrátila se zas do zámku.</p>
			<p class="MLP_text ParaOverride-1">„Snad tolik času ještě je,“ opáčila, „jinak bych si byla nevyšla, nerada bych zavinila nějaký nelad v&#160;domácím řádu.“</p>
			<p class="MLP_text ParaOverride-1">„Pak mi dovolte, abych šel s&#160;vámi,“ řekl jsem.</p>
			<p class="MLP_text ParaOverride-1">„To mi bude velice milé,“ odpověděla mi.</p>
			<p class="MLP_text ParaOverride-1">Vydal jsem se jí po boku a&#160;cestou, kterou jsem předtím prošel, dali jsme se znovu.</p>
			<p class="MLP_text ParaOverride-1">Byl bych jí rád nabídl rámě, ale neměl jsem k&#160;tomu odvahu. </p>
			<p class="MLP_text ParaOverride-1">Šli jsme zvolna jemnou písčitou pěšinou, míjeli jsme stromy jeden po druhém a&#160;nechávali jsme za sebou stíny, které stromy vrhaly, a&#160;světla, jež slunce kladlo mezi ně. Zpočátku jsme vůbec nemluvili, pak ale Natálie řekla: „A&#160;strávil jste noc klidně a&#160;příjemně?“</p>
			<p class="MLP_text ParaOverride-1">„Spal jsem pouze málo; ale nepřipadalo mi to nepříjemné,“ opáčil jsem, „okna příbytku, který vaše matka dala zařídit tak přívětivě, vedou ven pod širé nebe, dovnitř mi nahlížela velká část oblohy samá hvězda. Dlouho jsem se díval na hvězdy. Ráno jsem časně vstal, a&#160;ježto jsem si myslel, že už nebudu v&#160;zámku nikoho rušit, vyšel jsem si ven, abych si užil mírného povětří.“</p>
			<p class="MLP_text ParaOverride-1">„Je to zvláštní, osvěživé občerstvení, nadýchat se čistého vzduchu za jasného léta,“ opáčila Natálie.</p>
			<p class="MLP_text ParaOverride-1">„To je nejvíc povznášející strava, jakou nás nebesa obdařila,“ odpověděl jsem. „Tohle vím, kdykoliv stojím na nějaké vysoké hoře a&#160;kolem mě se do šíra prostírá vzduch jak nějaké nezměrné moře. Ale osvěživý není pouze ten letní vzduch, i&#160;vzduch v&#160;zimě je takový, každý je takový, je-li čistý a&#160;nejsou v&#160;něm částečky, které se našemu založení příčí.“</p>
			<p class="MLP_text ParaOverride-1">„Já s&#160;matkou často chodím kolem tiché zimní zahrady právě tou­hle cestou, po níž teď jdeme. Je slušná a&#160;doširoka vyježděná, protože obyvatelé Olšového údolí a&#160;lidé z&#160;domků všude kolem v&#160;zimě z&#160;vozovky příliš nízko vždycky trochu odbočují k&#160;polím a&#160;projedou celou tuhle naši pěšinu. Je tu často velmi hezky, když větve stromů jsou obaleny krystalky anebo jsou ojíněné a&#160;nad kmeny a&#160;nad větvemi mají jemné mřížoví. Často je to dokonce, jako kdyby se i&#160;jinovatka vznášela ve vzduchu a&#160;celý jej vyplňovala. V&#160;povětří se vznáší jemná mlha, že všechno v&#160;nejbližším okolí je jakoby zahaleno v&#160;dýmu. Jindy je zas obloha tak jasná, že je všechno vidět naprosto zřetelně. Klene se tmavě modrá nad rolemi, které září na slunci, a&#160;kdykoli vystoupáme na úroveň polí, uvidíme odtud celé horské pásmo. V&#160;zimě je krajina velice tichá, protože lidé se drží v&#160;domech, seč mohou, protože zpěvní ptáci se rozloučili, protože zvěř ustoupila do hlubších lesů a&#160;protože ani spřežení nedává zaslechnout zvučný dusot kopyt a&#160;otáčení kol, a&#160;pouze jednoduchý zvuk koňského zvonce, který se tu vyskytuje, zvěstuje, že kdosi někde projíždí zimním tichem. Chodíme po té světlé cestě, matka zavádí hovor na rozmanité věci a&#160;cílem našeho putování bývá obvykle ono místo, kde se cesta začíná svažovat do údolí. Ve městě nemáte tak krásné zimní procházky, jaké nám skýtá venkov.“</p>
			<p class="MLP_text ParaOverride-1">„Ne, Natálie, to nemáme. My ze zimy a&#160;z&#160;její osobité podstaty nemáme než chlad; protože sníh se z&#160;měst také odstraňuje,“ opáčil jsem, „a nejenom v&#160;zimě, ani v&#160;létě nemá město nic, co by se jen vzdáleně dalo srovnávat s&#160;volností a&#160;dálkou otevřené krajiny. Prohloubená péče o&#160;umění a&#160;vědu, větší pospolitost a&#160;vláda lidského rodu se vyskytují ve městě, a&#160;tohle všechno obsahuje v&#160;sobě i&#160;to, co se ve městě hledá. Jistou část vědy a&#160;umění však lze pěstovat i&#160;na venkově, a&#160;jestli se dá založit na venkově více oblastí obecného lidského počínání, než je tomu teď, to nevím, protože tady mám znalostí příliš málo. Zanáším se už dlouho myšlenkou, jednou zajít do velehor i&#160;v&#160;zimě, strávit tam nějaký čas a&#160;sbírat tam zkušenosti. Co nám zvěstují knihy, jež napsali lidé, kteří v&#160;zimě vystoupili do vysoko položených krajin, anebo dokonce zlezli vrcholky významných hor, je pozoruhodné a&#160;podněcuje k&#160;nápodobě.“</p>
			<p class="MLP_text ParaOverride-1">„Pokud to nebude nijak nebezpečné životu a&#160;zdraví, měl byste to udělat,“ odpověděla Natálie. „Asi je výsadou mužů, že se mohou odvažovat lecčehos většího a&#160;zakoušet je. Když jsme občas bývali ve větších městech a&#160;viděli tam, jak žijí rozliční lidé, rádi jsme se pak vraceli do Hvězdného dvora. Tady jsme si leckdy po delší období užívali všech ročních období a&#160;pod širým nebem poznávali každé jejich střídání. Máme blízké přátele, s&#160;nimiž se stýkáme, a&#160;to nás zušlechťuje a&#160;povznáší; nakrátko se za nimi vydáváme. Přivezly jsme si do své samoty některé výdobytky umění a&#160;do jisté míry i&#160;vědy, nakolik se to pro ženy hodí.“</p>
			<p class="MLP_text ParaOverride-1">„Hvězdný dvůr je vznešené a&#160;důstojné sídlo,“ opáčil jsem, „tam se shromáždila hezká část lecčehos lidského a&#160;nemusí se tu vyrovnávat s&#160;jeho nepříjemnými stránkami. Ovšem k&#160;tomu také bylo třeba hodně souladných okolností, aby všechno mohlo být tak, jak posléze bylo.“</p>
			<p class="MLP_text ParaOverride-1">„To říká matka také,“ opáčila Natálie, „a říká, jak musí blahořečit Prozřetelnosti, když ta je natolik oporou všemu jejímu úsilí a&#160;vede ji, jinak by se totiž uskutečnilo pouze velice málo.“</p>
			<p class="MLP_text ParaOverride-1">Když jsme takhle rozmlouvali, krok za krokem jsme došli na nejvyšší místo cesty. Před námi cesta spadala zase dolů. Na chvíli jsme se zastavili.</p>
			<p class="MLP_text ParaOverride-1">„Řekněte mi prosím,“ zahovořila zas Natálie, „kde je vlastně ten Velikonoční Hřeben, tam co jste pobýval tuhle část léta? Odtud by přece měl být vidět.“</p>
			<p class="MLP_text ParaOverride-1">„Samozřejmě je odtud vidět,“ odpověděl jsem jí, „je téměř v&#160;nejzazší západní části horského pásma, které je odsud na dohled. Když od sněhových polí, která leží napravo od toho mírně modrého vrcholku, co je vidět přímo nad hraničním smrkem vašeho pšeničného pole, a&#160;která vypadají skoro jak dva stejné trojúhelníky se špicí strmící vzhůru, pohlédnete ještě napravo, uvidíte v&#160;našedlém šerosvitu hor světlá, téměř vodorovná místa; to jsou ledová pole Velikonočního Hřebenu.“</p>
			<p class="MLP_text ParaOverride-1">„Vidím je velice zřetelně,“ opáčila Natálie, „vidím i&#160;ty špice, které vyčnívají nad led. A&#160;na tom ledu vy jste byl?“</p>
			<p class="MLP_text ParaOverride-1">„Na jeho hranicích, které ho obklopují ve všech směrech,“ odpověděl jsem jí, „a i&#160;přímo na něm.“</p>
			<p class="MLP_text ParaOverride-1">„To jste jistě viděl zřetelně i&#160;sem,“ řekla.</p>
			<p class="MLP_text ParaOverride-1">„Horské útvary Velikonočního Hřebene, které tu vidíme,“ opáčil jsem, „jsou tak velké, že jeho části můžeme odsud rozeznat; ale jednotlivé útvary zdejší krajiny jsou tak malé, že odtamtud nelze vidět její členění. Celý kraj se jeví jako jednoduchá plocha někde dole, nad níž pluje mlha. Dalekohledem jsem si vyhledal jednotlivá známá místa, a&#160;pátral jsem i, jak jsou utvářeny kopce a&#160;lesy u&#160;Hvězdného dvora.“</p>
			<p class="MLP_text ParaOverride-1">„Ach, vyjmenujte mi některé vrcholky, které jsou odsud vidět,“ řekla Natálie.</p>
			<p class="MLP_text ParaOverride-1">„Je to vrchol Velikonočního Hřebene, ten vidíte nad ledem jako nejvyšší,“ opáčil jsem, „a vpravo je to Doutnák a&#160;pak Lihovec a&#160;Křivý roh. Vlevo jsou jen dva, Popelec a&#160;Senta.“</p>
			<p class="MLP_text ParaOverride-1">„Vidím je,“ řekla Natálie, „vidím je.“</p>
			<p class="MLP_text ParaOverride-1">„A&#160;pak jsou ještě drobnější vyvýšeniny,“ pokračoval jsem, „ty se svažují k&#160;dalším horským svahům, co nemají jméno a&#160;nejsou odtud vidět.“ </p>
			<p class="MLP_text ParaOverride-1">Postáli jsme ještě nějakou chvíli, dívali se na hory a&#160;rozmlouvali, pak jsme se otočili a&#160;dali se zpátky k&#160;zámku.</p>
			<p class="MLP_text ParaOverride-1">„Je to zvláštní,“ řekla Natálie, „že tyhle hory ze sebe nevydávají žádný bílý mramor, ačkoliv přece oplývají tolikerým mramorem nejrůznějších barev.“</p>
			<p class="MLP_text ParaOverride-1">„To našim horám trochu křivdíte,“ odpověděl jsem jí, „mají ložiska bílého mramoru a&#160;z&#160;nich se už odlamují kusy k&#160;rozmanitému účelu, a&#160;jistě nejspíš ve svém rozličném větvení skrývají místa, kde je možná bílý mramor navýsost jemný a&#160;nezkalený.“</p>
			<p class="MLP_text ParaOverride-1">„Mně by se líbilo dát si zhotovovat věci z&#160;takového mramoru,“ řekla Natálie.</p>
			<p class="MLP_text ParaOverride-1">„To přece můžete,“ opáčil jsem, „žádná surovina se na něco takového nehodí lépe.“</p>
			<p class="MLP_text ParaOverride-1">„Mohla bych si však podle svých možností dát udělat jen malé předměty, ozdoby a&#160;podobně,“ řekla, „pokud bych dostala ty vhodné kousky a&#160;pokud by mi přátelé byli ku pomoci radou.“</p>
			<p class="MLP_text ParaOverride-1">„Mohla byste je dostat,“ odpověděl jsem jí, „a i&#160;já bych vám v&#160;tom mohl pomoci, pokud byste si to přála.“</p>
			<p class="MLP_text ParaOverride-1">„To by mi bylo velice milé,“ opáčila, „náš přítel si dal do domu vytvořit vzácná díla z&#160;barevného mramoru, a&#160;vy jste přece také postaral o&#160;krásné věci z&#160;takového mramoru pro rodiče.“</p>
			<p class="MLP_text ParaOverride-1">„Ano, a&#160;snažím se pořád ještě získat krásné kusy mramoru a&#160;příležitostně je použít v&#160;budoucnu na různá díla,“ odpověděl jsem jí.</p>
			<p class="MLP_text ParaOverride-1">„Svou zálibu v&#160;bílém mramoru jsem nejspíš čerpala z&#160;bohatých, krásných a&#160;velkolepých věcí,“ opáčila Natálie, „které jsem z&#160;něho viděla v&#160;Itálii. Zvlášť nezapomenutelná mi tu bude Florencie a&#160;Řím. To jsou věci, které budí náš svrchovaný obdiv, a&#160;přesto, myslívala jsem si pokaždé, navrhl je a&#160;vytvořil lidský cit a&#160;lidský duch. Asi se vám, když jste pobýval ve volné přírodě, ukazovalo leccos, co si činí mocné nároky na vaši mysl.“</p>
			<p class="MLP_text ParaOverride-1">„Výtvory umění na sebe strhávají pohled, a&#160;právem,“ odpověděl jsem, „plní nás obdivem a&#160;láskou. Věci v&#160;přírodě jsou dílem ruky jiné, a&#160;pokud se na ně člověk dívá ze správného úhlu, budí rovněž svrchovaný úžas.“</p>
			<p class="MLP_text ParaOverride-1">„Tohle jsem nejspíš cítila vždy,“ řekla Natálie.</p>
			<p class="MLP_text ParaOverride-1">„Já se na své životní pouti díval hodně let na díla stvoření,“ opáčil jsem, „a poté, pokud mi to bylo možno, poznával jsem i&#160;díla umělecká, a&#160;jedna i&#160;druhá mi uváděla duši v&#160;nadšení.“</p>
			<p class="MLP_text ParaOverride-1">Takhle jsme rozmlouvali a&#160;mezitím jsme zvolna došli skoro až k&#160;zámku a&#160;byli jsme u&#160;branky.</p>
			<p class="MLP_text ParaOverride-1">U&#160;ní se Natálie zastavila a&#160;řekla toto: „Včera jsem velmi dlouho mluvila s&#160;matkou, ona ze své strany proti našemu svazku nemá žádných námitek.“</p>
			<p class="MLP_text ParaOverride-1">Její jemné rysy zaplavil něžný ruměnec, když mi tohle říkala. Užuž procházela brankou, ale já jsem ji zadržel a&#160;řekl jsem: „Slečno, nepokládal bych za správné, kdybych před vámi tajil tohle. Já vás dnes už jednou viděl, předtím než jsme se sešli. Když jsem se ráno chystal vyjít chodbou za vašimi pokoji ven z&#160;domu, dveře do předsíně a&#160;do jednoho pokoje byly otevřené, a&#160;zahlédl jsem vás v&#160;pokoji, jak stojíte u&#160;stolku pokrytém starobylým kobercem, ruku jste si opírala o&#160;nějakou knihu.“</p>
			<p class="MLP_text ParaOverride-1">„Myslela jsem na svůj nový osud,“ řekla Natálie.</p>
			<p class="MLP_text ParaOverride-1">„Já to věděl, já to věděl,“ odpověděl jsem, „a kéž nebeské mocnosti všechno nastrojí tak příznivě, jak po tom touží ti, kdo vám přejí jen dobré.“</p>
			<p class="MLP_text ParaOverride-1">Podal jsem jí obě ruce, uchopila je a&#160;stiskli jsme si je.</p>
			<p class="MLP_text ParaOverride-1">Pak prošla brankou a&#160;vydala se vzhůru po schodišti.</p>
			<p class="MLP_text ParaOverride-1">Chvilku jsem vyčkal.</p>
			<p class="MLP_text ParaOverride-1">Když byla nahoře a&#160;zavřela za sebou dveře, vyšel jsem po schodišti i&#160;já.</p>
			<p class="MLP_text ParaOverride-1">Celá Natáliina bytost mi tohle ráno připadala zářivější, než byla po celou dobu předtím, a&#160;vešel jsem k&#160;sobě do pokoje se srdcem hluboce, hluboce překypujícím.</p>
			<p class="MLP_text ParaOverride-1">V&#160;pokoji jsem se převlékl natolik, nakolik bylo nutno zahladit stopy po ranní procházce a&#160;vypadat náležitě, pak jsem odešel do jídelny, ježto se blížil čas na snídani.</p>
			<p class="MLP_text ParaOverride-1">Byl jsem v&#160;jídelně sám. Stůl byl už prostřen a&#160;všechno zchystáno k&#160;snídani. Chvíli jsem čekal, pak přišly do pokoje současně Matylda s&#160;Natálií. Natálie se převlékla, měla teď na sobě slavnostnější šaty, než jaké si oblékla na ranní procházku, protože tak jako Matylda chtěla u&#160;tabule uctít hosta lepším oděvem. S&#160;obvyklým klidem a&#160;vesele, avšak s&#160;přívětivostí ještě větší než kdy jindy mě Matylda uvítala a&#160;ukázala mi, kam si mám sednout. Posadili jsme se. Byli jsme u&#160;snídaně, tak jak jsme tomu uvykli po mnoho dnů. Na stole byly stejné věci a&#160;postupovalo se stejně jako vždycky. Ačkoliv přišla jen tu a&#160;tam služebná a&#160;mezitím jsme byli v&#160;jídelně sami a&#160;Matylda podle svého zvyku nejeden úkon, jaké jsou u&#160;takové snídaně nezbytné, u&#160;stolu prováděla sama, přesto se o&#160;našich zvláštních záležitostech ani teď nemluvilo. Obsahem debat byly běžné věci, tak jak se naskýtají v&#160;běžných dnech. Probíralo se dílem umění, dílem krásné dny té roční doby, jaká zrovna byla, a&#160;dílem období pobytu na Strázném dvoře v&#160;čase, kdy kvetly růže. Pak jsme vstali a&#160;rozloučili se.</p>
			<p class="MLP_text ParaOverride-1">A&#160;tak se po celý ten den o&#160;vztahu, jejž jsme navázali já a&#160;Natálie, vůbec nepromluvilo.</p>
			<p class="MLP_text ParaOverride-1">Sešli jsme se ještě dopoledne v&#160;zahradě. Matylda mi ukázala některé změny, které provedla. Několik keřů vypěstovaných v&#160;příliš rovných liniích, sestřižené živé ploty, které byly ještě v&#160;jedné odlehlé části zahrady, byly odstraněny a&#160;ustoupily sadu prostšímu a&#160;líbivějšímu. Přemístily se sem květinové záhony a&#160;některé rostliny, s&#160;nimiž se seznámila teprve docela nedávno, které můj hostitel měl velmi rád a&#160;mezi nimiž některé byly mimořádně krásné, sesadili k&#160;sobě. Matylda mi říkala, jak se jmenují, Natálie pozorně naslouchala. Odpoledne jsme se vydali na procházku. Nejdříve jsme zašli za dělníky, kteří se obírali strháváním omítky z&#160;kamenného obložení domu, a&#160;nějakou chvíli jsme se na ně dívali. Matylda se několikrát na cosi zeptala a&#160;dala si vysvětlit to a&#160;ono, co se týkalo téhle činnosti. Pak jsme se velkým obloukem dali kolem hřbetů výšin, které zčásti dominují údolí, v&#160;němž stojí zámek. Prošli jsme kolem okraje lesíku, odkud byl vidět zámek, zahrada a&#160;hospodářské budovy, a&#160;posléze se severním ramenem stejné pěšiny vrátili do zámku; po jižní větvi pěšiny jsme se procházeli ráno s&#160;Natálií.</p>
			<p class="MLP_text ParaOverride-1">K&#160;večeru dorazil kočár s&#160;poutníky.</p>
			<p class="MLP_text ParaOverride-1">Můj hostitel vystoupil první, za ním téměř současně pak ostatní mladší muži. Všichni mě přivítali a&#160;napomínali, proč že jsem přijel tak pozdě. Odebrali jsme se do společenské místnosti a&#160;tam chvíli debatovali, než jsme všichni odešli do svých komnat; každý tu měl svou.</p>
			<p class="MLP_text ParaOverride-1">Můj hostitel se mě zeptal, kde že jsem pobýval a&#160;které části hor jsem proputoval. Odpověděl jsem mu, že jsem mu přece již po­všechně řekl, že se hodlám vydat k&#160;Simskému ledovci, že jsem si však zřídil stanoviště ve Velikonočním Hřebeni, ve vesničce, která se jmenuje stejně jako onen horský masiv. Odsud že jsem podnikal své výpravy. Vyjmenoval jsem mu jednotlivé směry, protože se v&#160;simské krajině skvěle vyznal. Eustach mluvil o&#160;krásných obrazech přírody, které se v&#160;tamním terénu vyskytují. Roland řekl, abych se jednou podíval i&#160;do klamského kostela, v&#160;němž byli; že mi Eustach ukáže kresby, abych si byl schopen utvořit předběžnou představu o&#160;něm. Gustav mě přivítal prostě, láskyplně a&#160;přátelsky, tak jak on to dělá vždy. Na příležitostnou otázku svého hostitele, jestli mám úmyslu pobýt se svými přáteli dlouho, odpověděl jsem, že mě jedna důležitá záležitost možná od nich odvede už docela zakrátko.</p>
			<p class="MLP_text ParaOverride-1">Po tomhle všeobecném povídání se pocestní odebrali do svých pokojů, aby ze sebe setřásli stopy po putování, odložili zaprášené šaty, i&#160;jinak se občerstvili anebo si utřídili, co si přivezli.</p>
			<p class="MLP_text ParaOverride-1">Znovu jsme se sešli až u&#160;večeře. Ta byla veselá a&#160;přátelská, jako bývala vždycky.</p>
			<p class="MLP_text ParaOverride-1">Druhý den ráno po snídani se můj hostitel vydal na nějakou dobu procházet se s&#160;Matyldou po zahradě, pak vešel ke mně do pokoje a&#160;řekl mi: „Máte pravdu a&#160;je od vás velmi dobré, že chcete říci svým rodičům, co je vašim zdejším přátelům milé a&#160;co se jim zamlouvá.“</p>
			<p class="MLP_text ParaOverride-1">Nic jsem na to neodpověděl, zrudl jsem a&#160;notně uctivě jsem se uklonil.</p>
			<p class="MLP_text ParaOverride-1">V&#160;průběhu dopoledne jsem prohlásil, že jakmile mi to bude možné, musím odjet. Dali mi k&#160;dispozici koně k&#160;nejbližší poště, a&#160;když jsem si uspořádal svá drobná zavazadla, rozhodl jsem se, že se vypravím ještě před polednem. Souhlasili. Rozloučil jsem se. Když jsem odcházel od svého hostitele, jeho jasné, veselé oči mě provázely. Matylda byla něžná a&#160;laskavá, Natálie stála v&#160;prohlubni jednoho okna, přikročil jsem k&#160;ní a&#160;řekl tiše: „Milá, milá Natálie, buďte zdráva.“</p>
			<p class="MLP_text ParaOverride-1">„Drahý, milý příteli, buďte zdráv,“ odpověděla mi stejně tiše, a&#160;podali jsme si ruce.</p>
			<p class="MLP_text ParaOverride-1">Po chvilce jsem se rozloučil i&#160;s&#160;ostatními; ti věděli, že odjíždím, a&#160;taky přišli do společenské místnosti. Potřásl jsem rukama Eusta­chovi a&#160;Rolandovi a&#160;přijal Gustavův polibek; ten poněkud vroucnější způsob vítání i&#160;loučení byl už delší dobu mezi námi obvyklý, a&#160;dnes byl pro mě výjimečně důležitý.</p>
			<p class="MLP_text ParaOverride-1">Nato jsem sešel po schodišti dolů a&#160;nastoupil do kočáru.</p>
			<p class="MLP_text ParaOverride-1">Matyldini koně mě dovezli k&#160;nejbližší poště. Odtud jsem je poslal zpět a&#160;vzal si jiné do Velikonočního Hřebene. Nedopřával jsem si příliš klidu. Když jsem dojel na místo, vysvětlil jsem svým lidem, že nastaly okolnosti, které neumožňují pokračovat v&#160;letošních pracích. Propustil jsem je, avšak vyplatil jsem jim mzdu, jakou by byli dostali, kdyby mi byli k&#160;ruce po celou dobu podle smlouvy. Byli spokojeni. Lovec a&#160;hráč na citeru se vydal pryč dříve, než jsem přijel. Kam se ubíral, to ani ti lidé nevěděli. Nejdůležitější na místě, kde se pracovalo, pro mě bylo, abych dal do pořádku vztahy se svými dělníky; proto jsem také přijel. Než jsem odjel na Strázný dvůr, řekl jsem jim, že se brzy vrátím, uložil jsem jim, co mají dělat, když tu nebudu, a&#160;slíbil jsem jim další práci, až sem zas přijedu. To se teď muselo trochu změnit. Když se tak stalo, uložil jsem své věci do úschovy ve Velikonočním Hřebenu, tak aby byly zabezpečeny, a&#160;vzápětí jsem zas odjel. Koně, které jsem si z&#160;poslední větší obce vzal do Velikonočního Hřebene, ty jsem si ponechal a&#160;teď s&#160;nimi odjel. Na prvním poštovním úřadě jsem požádal o&#160;vlastní poštovní koně a&#160;vyrazil jsem za rodiči.</p>
			<p class="MLP_text ParaOverride-1">Když jsem k&#160;nim dojel, že jsem se tak nenadále objevil, budilo zřejmě úžas. Všechno se seběhlo tak rychle, že kdyžtě to, kdy odcestuji za rodiči, bylo předem pevně stanoveno, dopis, který by je teď informoval, že přijedu, nedospěl by k&#160;nim zřejmě dřív než já. Nedokázali si tedy vysvětlit, proč přijíždím v&#160;létě namísto na podzim a&#160;předem o&#160;sobě nedám zvěst. Když se mě na to ptali, řekl jsem jim, že vskutku mám důvod, proč se teď vracím domů, ale že to není důvod nepříjemný, že jsem tak rychle odjel, protože jsem byl netrpělivý, a&#160;že jsem jim nemohl doručit předtím zprávu o&#160;svém příjezdu. Pak už byli klidní, a&#160;tak jak to bylo v&#160;jejich povaze, neptali se mě na důvod.</p>
			<p class="MLP_text ParaOverride-1">Druhý den ráno, než otec odjel do města, vydal jsem se za ním do pokoje s&#160;knihami a&#160;řekl jsem mu, že jsem už před delším časem pojal náklonnost k&#160;Natálii, k&#160;dceři svého hostitele, že tu náklonnost jsem v&#160;sobě dlouho skrýval a&#160;že jsem si umínil, kdyby neměla žádné vyhlídky, že ji v&#160;sobě potlačím a&#160;nikomu o&#160;tom neřeknu slovo. Teď že však Natálie dala najevo, jak si mě cení, já o&#160;tom nic nevěděl, dokud náhoda, když jsme mluvili o&#160;jiných věcech, mnohem odlehlejších, vyjevila, že mezi námi panuje neznámý doposud soulad. Uzavřeli jsme mezi sebou dohodu, že svou vzájemnou náklonnost v&#160;sobě uchováme, dokud budeme žít, a&#160;že takovou nedarujeme nikomu jinému. Natálie požadovala, a&#160;mé city s&#160;takovou žádostí naprosto souhlasily, abychom tohle všechno řekli svým nejbližším, abychom se z&#160;toho, co spolu máme, mohli těšit i&#160;díky jejich souhlasu anebo, pokud by část jich své svolení nám upřela, zachováme si vzájemnou náklonnost nezměněnou, ale osobní styky ukončíme. Ježto Natáliini nejbližší nic nenamítali, jsem tu, abych celou záležitost oznámil rodičům, a&#160;otci ji oznamuji nejdřív, matce ji sdělím později.</p>
			<p class="MLP_text ParaOverride-1">„Synu,“ odpověděl mi otec, „jsi dospělý, máš právo uzavírat smlou­vy a&#160;jednu nadmíru důležitou jsi uzavřel. Ježto tě dobře znám, ježto jsem měl od jisté doby příležitost poznat tě ještě lépe, vím, žes zvolil cosi, co, byť jako všichni lidé jistě není bez chyb, bude ti svou cenností a&#160;výtečností zcela vyhovovat. Nejspíš má jedno i&#160;druhé v&#160;sobě v&#160;míře vyšší než lidé, jakých je všude habaděj. V&#160;tomhle názoru mě posiluje několik okolností. Vaše vzájemná náklonnost nepovstala nijak rychle, chystala se, chtěls jí odolat, neříkals nic, o&#160;Natálii jsi nám vyprávěl jen málo, neuchvátila tě to tedy nijaká chvatná, strhující touha, nýbrž příchylnost tkvící v&#160;úctě. U&#160;Natálie je to nejspíše také tak, protože jak jsi říkal, její náklonnost k&#160;tobě existovala, ještě nežs ji vůbec rozpoznal. A&#160;také celistvost tvé bytosti nalezla u&#160;tvého hostitele oporu tak rozhodnou, když jsi za ním už několikrát byl, vrátil ses vždycky i&#160;s&#160;tolika výtečnými jednotlivostmi, že to nemůže nebýt člověk velevýtečný a&#160;vzdělaný a&#160;že to všechno z&#160;něho sálá do okolí. Nemám co namítat.“</p>
			<p class="MLP_text ParaOverride-1">Ačkoliv jsem si představil, že otec nebude překážkou uzavřenému svazku, přesto jsem za téhle rozmluvy byl celý stísněný a&#160;vážný, a&#160;ani u&#160;otce se nedalo nepostřehnout hluboké dojetí. Když teď domluvil, do srdce mi pronikla radost, která se dojista projevovala i&#160;v&#160;mých očích a&#160;ve výrazu. Otec na mne pohlédl přívětivě a&#160;laskavě a&#160;řekl: „S&#160;matkou se ti o&#160;téhle věci nebude mluvit tak lehce, ale já se tě zastanu a&#160;budu jí vyprávět o&#160;tom uzavřeném svazku sám, aby ses přes tu zvěst rychleji přenesl. Nech dopoledne proběhnout, po obědě poprosím matku, aby přišla sem do pokoje. Klotylda se pak o&#160;tvém kroku příležitostně také dozví.“</p>
			<p class="MLP_text ParaOverride-1">Vyšli jsme z&#160;pokoje s&#160;knihami. Otec se chystal vydat do své kanceláře do města, tak jako se chystal ráno co ráno. Když byl hotov, rozloučil se s&#160;matkou a&#160;odešel. Dopoledne uběhlo, tak jako po mém příjezdu obvykle čas plynul.</p>
			<p class="MLP_text ParaOverride-1">Matka ani Klotylda se neptaly, proč že jsem tak nečekaně přijel, a&#160;věnovaly se svému. Když bylo po obědě, odvedl si otec matku do pokoje s&#160;knihami a&#160;pobyl tam s&#160;ní nějaký čas. Když vyšli z&#160;pokoje za mnou a&#160;za Klotyldou, matka se po mně přívětivě podívala, neříkala však nic.</p>
			<p class="MLP_text ParaOverride-1">Znovu si k&#160;nám sedli a&#160;nějakou chvíli jsme ještě seděli u&#160;stolu.</p>
			<p class="MLP_text ParaOverride-1">Když jsme vstali, odešli jsme do zahrady; tu jsem teď už řadu roků v&#160;létě neviděl. Růže, které tu i&#160;onde rostly, nevyrovnaly se růžím mého hostitele, ale také nebyly horší než ty, které byly ve Hvězdném dvoře. Zahrada, která mi v&#160;dětství vždycky byla nad jiné milá a&#160;útulná, připadala mi teď malá a&#160;bezvýznamná, ačkoliv květiny v&#160;ní, které v&#160;tuhle letní dobu zrovna kvetly, ovocné stromy, zelenina, vinná réva a&#160;mříže s&#160;broskvemi nebyly ve městě z&#160;nejmenších. Jen se tu prostě projevoval rozdíl mezi zahradou městskou a&#160;zahradou některého bohatého vlastníka venkovských držav. Ukázali mi všechno, co považovali za důležité, a&#160;upozornili mě na všechno, co se tu změnilo. Skoro jako by se všichni radovali, že mě tu jednou také mají na začátku teplejší roční doby, protože jinak jsem vždycky přijížděl na počátku doby chladnější, když opadávalo listí a&#160;zahrada shazovala své ozdoby. K&#160;večeru otec jel znovu do města. Zůstali jsme v&#160;zahradě. Jednu chvíli se sestra obírala uvazováním révové větévky a&#160;my s&#160;matkou sami stáli u&#160;mramorové kašny s&#160;vraním okem, kde zurčela skvostná průzračná voda, a&#160;matka mi řekla: „Chtěla bych, aby ti všechno štěstí a&#160;nebeské požehnání bylo průvodcem u&#160;toho velice závažného kroku, kterýs učinil, synu. Jakkoli pečlivě jsi volil a&#160;jsou všechny podmínky k&#160;tomu, aby se ti dařilo, přece jen je takový krok těžký a&#160;závažný; pořád máš ještě před sebou onu dobu, kdy dva lidé nacházejí jeden druhého a&#160;sžívají se spolu.“</p>
			<p class="MLP_text ParaOverride-1">„Kéž by bůh dal, aby všechno bylo tak, jak to snad smíme očekávat,“ odpověděl jsem jí, „nechtěl jsem zakládat nijaké štěstí, abych se předtím neotázal na to rodičů a&#160;jejich vůle neladila s&#160;mou. Nejprve se asi muselo pátrat, zda je jisté, že náklonnost je vzájemná. Když se tohle rozpoznalo, muselo se zkoumat, zda nejbližší cítí souhlasně, a&#160;proto jsem také tady.“</p>
			<p class="MLP_text ParaOverride-1">„Otec říká,“ opáčila matka, „že všechno je správné, že všechno se poddá a&#160;že věci, které v&#160;každém vztahu, a&#160;tedy i&#160;v&#160;tomhle, jsou na začátku poněkud neohrabané, srovnají se tady spíše než kde jinde. Ale i&#160;kdyby to nebyl řekl, přesto bych to věděla. Pobývals mezi tolika znamenitými lidmi, dojista bys byl nevolil nedůstojně, a&#160;zvolil-li jsi, tvůj duch je dobrý a&#160;najde si záhy cestu do ženského srdce, a&#160;stejně tak si i&#160;její život najde cestu do tvého. Nejsou všichni šťastní, hodně takovýchto vztahů šťastných není; znám valnou část města a&#160;dívala jsem se na nemalou část života v&#160;něm. Tys vlastně viděl jenom naše manželství; kéž by to tvé bylo tak šťastné, jako je to mé s&#160;tvým váženým otcem!“</p>
			<p class="MLP_text ParaOverride-1">Neodpověděl jsem na to, zvlhly mi oči.</p>
			<p class="MLP_text ParaOverride-1">„Klotylda teď bude sama,“ hovořila dál matka, „ona nemá náklonnost k&#160;ničemu než k&#160;našemu domu, než k&#160;otci a&#160;k&#160;matce a&#160;k&#160;tobě.“</p>
			<p class="MLP_text ParaOverride-1">„Matko,“ odpověděl jsem jí, „až uvidíš Natálii, až shledáš, jaká je prostá a&#160;spravedlivá, jak se jí mysl vzpíná ke všemu, co je závazné a&#160;vznešené, jak si vůči nám všem vede prostě a&#160;oč je lepší než já, nebudeš už mluvit o&#160;nějaké osamělosti, nýbrž o&#160;spojení, Klotylda bude mít o&#160;bytost víc než teď, a&#160;ty a&#160;otec budete rovněž mít o&#160;jednu bytost víc. Ale i&#160;Matylda, můj hostitel a&#160;všichni ti znamenití lidé kolem nich vejdou ve spojení s&#160;vámi, vy vejdete do svazku s&#160;nimi, a&#160;co dotud bylo odděleno, splyne.“</p>
			<p class="MLP_text ParaOverride-1">„Já si to tak myslela, synu,“ odpověděla mi matka, „a myslím, že to tak bude; jenže Klotylda bude muset změnit povahu své náklonnosti k&#160;tobě, a&#160;kéž by to proběhlo všechno mírně.“</p>
			<p class="MLP_text ParaOverride-1">Když to dořekla, přidala se k&#160;nám i&#160;Klotylda. Přinesla mi růži a&#160;řekla, a&#160;tvářila se vesele, že mi ji dává jenom proto, aby mi poskytla náhradu za všechny ty růže, které jsem letos zmeškal na Strázném dvoře, že jsem se vrátil sem.</p>
			<p class="MLP_text ParaOverride-1">Teprve když tohle vyslovila, uvědomil jsem si, že v&#160;otcovském domě kvetou růže, kdežto na Strázném dvoře vystaveném povětří ve větších výškách a&#160;drsnějšímu už odkvetly. Zmínil jsem se o&#160;tom. Záhy se přišlo na důvod. Růže na Strázném dvoře byly po celý den vystaveny slunci, možná se o&#160;ně i&#160;lépe pečuje a&#160;mají lepší půdu, kdežto tady dílem stromy, které se vzhledem k&#160;menšímu prostoru musely vysázet hustěji, dílem zdi bližších i&#160;vzdálenějších domů působí rozmanitý stín.</p>
			<p class="MLP_text ParaOverride-1">Vzal jsem si růži a&#160;řekl jsem, že Klotylda by mému hostiteli neprokázala dobrou službu, kdyby u&#160;něho v&#160;zahradě utrhla růži.</p>
			<p class="MLP_text ParaOverride-1">„Tam bych k&#160;něčemu takovému nesebrala odvahu,“ odpověděla mi.</p>
			<p class="MLP_text ParaOverride-1">Ještě chvíli jsme postáli u&#160;toho mramorového zřídla. Klotylda mi ukázala, co všechno dal otec na jaře udělat, zčásti aby se ještě lépe zabezpečil průtok vody, zčásti aby se leccos zkrášlilo. Viděl jsem, jak výtečně a&#160;účelně tu dal zbudovat to a&#160;ono a&#160;kolik se toho od něho mohu naučit. Už jsem se těšil na dobu, která nemohla být tak daleko, až se otec sejde s&#160;mým hostitelem.</p>
			<p class="MLP_text ParaOverride-1">Když jsme odcházeli od zřídla, Klotylda mě dovedla k&#160;místu, z&#160;něhož se nabízí výhled na krajinu a&#160;které se rozhodli opatřit předprsní. Ta byla už zčásti hotová. Byla zděná, obložená mramorovými deskami, které jsem přivezl, a&#160;po stranách osazená mramorem, jejž si obstaral otec. Použily se i&#160;mé římsy a&#160;nosníky. Viděl jsem však, že leccos z&#160;mramoru ještě schází, a&#160;slíbil jsem, že se budu snažit dát tohle do pořádku, tak aby se celá předprseň zbudovala ze stejnorodých kusů a&#160;v&#160;témže slohu.</p>
			<p class="MLP_text ParaOverride-1">„Vidíš, že na tebe myslíme i&#160;na dálku a&#160;snažíme se ti zchystat něco příjemného,“ řekla Klotylda.</p>
			<p class="MLP_text ParaOverride-1">„O&#160;tom jsem nikdy nepochyboval,“ odpověděl jsem jí, „a také na vás myslím, jak dokazují mé dopisy.“</p>
			<p class="MLP_text ParaOverride-1">„Měl bys jednou zase pobýt tady celé léto,“ řekla.</p>
			<p class="MLP_text ParaOverride-1">„Kdo ví, co bude,“ opáčil jsem.</p>
			<p class="MLP_text ParaOverride-1">Když už se začalo výrazně smrákat, vrátil se otec z&#160;města a&#160;v&#160;domku se zbraněmi jsme se navečeřeli. Ježto dny byly velmi dlouhé a&#160;ježto bylo už dost pozdě, když nastala úplná tma, nemohli jsme už po jídle v&#160;domku se skleněnými stěnami vysedávat tak dlouho při útulných svíčkách tak jako na podzim, když jsem se po dlouhé letní práci vždy vracel ke svým nejbližším. A&#160;také se toho vlahého večera dnes otevřelo leckteré skleněné okno, břečťan ševelil, když se tu a&#160;tam zvedl vánek, a&#160;plamen ve svítilně se neutěšeně mihotal. Rozešli jsme se a&#160;odebrali se ke spánku.</p>
			<p class="MLP_text ParaOverride-1">Druhý den časně ráno za mnou přišla Klotylda. Když jsem na její klepání otevřel a&#160;vešla do pokoje, její tvář zvěstovala, že s&#160;ní matka mluvila o&#160;mé záležitosti. Podívala se na mne, přišla blíž, padla mi kolem krku a&#160;vypukla v&#160;proud slzí. Chviličku jsem ji nechal tak a&#160;poté jsem řekl jemně: „Klotyldo, copak ti je?“</p>
			<p class="MLP_text ParaOverride-1">„Je mi dobře a&#160;je mi smutno,“ odpověděla mi a&#160;dala se ode mne dovést k&#160;židli, já si pak sedl vedle ní.</p>
			<p class="MLP_text ParaOverride-1">„Takže teď už víš všechno?“</p>
			<p class="MLP_text ParaOverride-1">„Vím všechno. Pročpak jsi mi to neřekl dřív?“</p>
			<p class="MLP_text ParaOverride-1">„Musel jsem přece nejdřív promluvit s&#160;rodiči, a&#160;pak, Klotyldo, zrovna vůči tobě jsem měl tu nejmenší odvahu.“</p>
			<p class="MLP_text ParaOverride-1">„A&#160;proč jsi mi něco neřekl některé dřívější léto?“</p>
			<p class="MLP_text ParaOverride-1">„Protože nebylo říci co. Teď teprve to oba o&#160;sobě vzájemně víme, a&#160;uháněl jsem zpátky sem, abych se vyznal svým nejbližším. Když ten cit byl pouze můj a&#160;budoucnost ještě zahalena, nesměl jsem mluvit, protože mi to nepřipadalo mužné a&#160;protože cit, který bych mohl třeba také rychle odložit, nemohl se slovy ještě stupňovat.“</p>
			<p class="MLP_text ParaOverride-1">„Já to vždycky tušila,“ řekla Klotylda, „a vždycky jsem ti přála svrchované a&#160;velikánské štěstí. Ona je určitě velice hodná, velice milá, velice věrná. Jenom toužím po tom, aby tě milovala tak jako já.“</p>
			<p class="MLP_text ParaOverride-1">„Klotyldo,“ odpověděl jsem, „uvidíš ji, poznáš ji, zamiluješ si ji; a&#160;i když mě nebude milovat sesterskou láskou založenou zrozením, bude mě milovat láskou jinou, jaká i&#160;mé štěstí, tvé štěstí, štěstí rodičů jen zmnoží.“</p>
			<p class="MLP_text ParaOverride-1">„Často jsem si myslela, kdykoliv jsi o&#160;ní vyprávěl, jakkoliv málo jsi o&#160;ní řekl, a&#160;právě pro to, žes o&#160;ní řekl málo,“ zahovořila znovu Klotylda, „že by tu mohl povstat svazek, že by si něco takového bylo co přát, že by sis vydobyl její náklonnost a&#160;že by z&#160;toho všeho mohlo vzejít spojení lepší než sňatkem s&#160;některým děvčetem z&#160;našeho města anebo s&#160;nějakým jiným.“</p>
			<p class="MLP_text ParaOverride-1">„A&#160;teď je to tak,“ opáčil jsem.</p>
			<p class="MLP_text ParaOverride-1">„Proč jsi nikdy nenamaloval její obraz?“ zeptala se Klotylda. </p>
			<p class="MLP_text ParaOverride-1">„Protože jsem ji o&#160;to mohl požádat právě tak málo nebo ještě méně než tebe nebo matku anebo otce. Neměl jsem k&#160;tomu dost smělosti,“ odpověděl jsem.</p>
			<p class="MLP_text ParaOverride-1">„Tak buď hodně šťastný, buď spokojený až do vysokého stáří a&#160;nikdy nelituj ani v&#160;nejmenším kroku, kterýs učinil,“ řekla.</p>
			<p class="MLP_text ParaOverride-1">„Myslím, že ho nikdy litovat nebudu a&#160;děkuji ti vroucně za tvá přání, drahá, milovaná Klotyldo,“ opáčil jsem.</p>
			<p class="MLP_text ParaOverride-1">Osušila si kapesníkem slzy, uspořádala si jakoby celou bytost a&#160;přátelsky se na mne podívala.</p>
			<p class="MLP_text ParaOverride-1">„Kdo teď bude se mnou kreslit, číst španělské knihy, hrát na citeru, komu budu říkat všechno, co se mi vetře do srdce?“ zahovořila po chvíli.</p>
			<p class="MLP_text ParaOverride-1">„Mně, Klotyldo,“ opáčil jsem, „všechno, co jsem byl dříve, budu pro tebe i&#160;nadále. Číst, hrát na citeru budeš s&#160;Natálií; i&#160;svěřovat se budeš jí, a&#160;s&#160;ní budeš konat všechno, cos kdy doposud konala se mnou. Jen ji nejdřív poznej, a&#160;pochopíš, že je pravda, co ti říkám.“</p>
			<p class="MLP_text ParaOverride-1">„Ráda bych ji už brzy uviděla,“ řekla Klotylda.</p>
			<p class="MLP_text ParaOverride-1">„Brzy ji uvidíš,“ odpověděl jsem jí, „musíme teď s&#160;naší rodinou navázat vztahy s&#160;lidmi, s&#160;nimiž jsem až dosud tak často býval; já sám bych velmi rád, abys ji už brzy, brzy uviděla.“</p>
			<p class="MLP_text ParaOverride-1">„Ale až do té doby mi musíš o&#160;ní hodně vyprávět, a&#160;pokud to bude možné, musíš mi přinést její podobiznu,“ řekla.</p>
			<p class="MLP_text ParaOverride-1">„Budu ti o&#160;ní vyprávět,“ odpověděl jsem, „teď, když jsme si už promluvili o&#160;celé věci, velmi rád ti budu o&#160;ní vyprávět, bude se mi s&#160;tebou o&#160;tom svazku mluvit snadněji než přímo s&#160;ní. Jestli ti přinesu anebo pošlu její obrázek, to nevím; bude-li to možné, udělám to. Ale budu to moci udělat, pokud její podobizna existuje a&#160;pokud mi přenechají přímo ji anebo nějakou její kopii. Ponecháš si ji pak, dokud se nesejdeš přímo s&#160;Natálií a&#160;nebudeme spolu žít v&#160;přátelských vztazích. Nakonec však, Klotyldo…“</p>
			<p class="MLP_text ParaOverride-1">„Nakonec?“</p>
			<p class="MLP_text ParaOverride-1">„Nakonec přijde i&#160;čas, kdy od nás odejdeš, ne sice duchem, ale částí svých vztahů, až totiž i&#160;tobě vzejde nějaký hlubší svazek.“</p>
			<p class="MLP_text ParaOverride-1">„Nikdy, to já nikdy neudělám,“ málem ze sebe vyhrkla, „ne, na takového bych nejspíš zuřila, kdo by si odtud odvedl mé srdce. Já miluji pouze otce, matku a&#160;tebe. Miluji tenhle tichý dům a&#160;všechny, kdo do něho právem přicházejí a&#160;z&#160;něho odcházejí, miluji to, co v&#160;něm je, a&#160;všechno, co se v&#160;něm pozvolna utváří, budu milovat Natálii a&#160;její nejbližší, ale nikdy kohokoliv cizího, kdo by mě chtěl od vás odvléci.“</p>
			<p class="MLP_text ParaOverride-1">„Ale on tě od nás odvleče, Klotyldo,“ řekl jsem, „a ty tu přesto budeš dál, on bude mít právo přicházet sem a&#160;zas odcházet, on bude to, co se v&#160;domě pozvolna utváří, a&#160;možná ani neodejdeš od otce a&#160;od matky, jistě však tě nebude nic a&#160;nikdo nutit, abys je anebo mě méně milovala.“</p>
			<p class="MLP_text ParaOverride-1">„Ne, ne, nemluv mi o&#160;tomhle,“ opáčila Klotylda, „trápí mě to a&#160;ničí mi to srdce, a&#160;já jsem ti je ráno dychtivě chtěla přinést.“</p>
			<p class="MLP_text ParaOverride-1">„Nu, tak už o&#160;tom nemluvme, Klotyldo,“ řekl jsem, „buď jen klidná a&#160;neodcházej ode mě.“</p>
			<p class="MLP_text ParaOverride-1">„Já od tebe neodejdu,“ odpověděla mi, „a mluv se mnou přívětivě.“ Zahladila si na tváři poslední stopy po slzách, uvelebila se na židli vedle mne ještě pohodlněji a&#160;musel jsem s&#160;ní promlouvat. Znovu se mě vyptávala na Natálii, jak vypadá, co dělá, jak se chová vůči své matce, vůči bratrovi a&#160;vůči mému hostiteli. Musel jsem jí vyprávět, kdy jsem Natálii uviděl poprvé, kdy jsem byl ve Hvězdném dvoře, kdy jsem přišel na Strázný dvůr, kdy mi v&#160;duši vzklíčilo tušení o&#160;mém citu, jak v&#160;ní ten cit rostl, co přišlo pak, a&#160;jak se to stalo, že jsme se posléze sobě navzájem vyznali.</p>
			<p class="MLP_text ParaOverride-1">Rád jsem jí všechno vyprávěl, šlo mi to snadněji a&#160;snadněji, a&#160;jak se slova víc a&#160;víc ze srdce vylupovala, o&#160;to slastnější byl můj pocit. Nemyslel jsem, že budu kdy někomu říkat o&#160;nejhlubším nitru duše; ale ta Klotyldina byla jedinou milou skříňkou, do níž jsem to všechno drahocenné mohl uložit.</p>
			<p class="MLP_text ParaOverride-1">Seděli jsme ještě dlouho, Klotylda se mě pořád znovu ptala na novinky a&#160;znovu na věci dávné. Do jizby ke mně vešla matka. Jak nás uviděla, že tu sedíme v&#160;důvěrné rozmluvě, také si přisedla ke stolu, který stál přede mnou a&#160;před Klotyldou, a&#160;po krátké chvilce řekla, že přišla, aby si nás odvedla na snídani. Nikde prý Klotyldu neviděla a&#160;domyslela si, že to ráno bude určitě u&#160;mě.</p>
			<p class="MLP_text ParaOverride-1">„Milované děti,“ zahovořila dále, „uchovejte si svou lásku, neodcizujte se svými srdci a&#160;buďte si blízcí ve všech situacích, tak jak jste si blízcí teď a&#160;jak jste blízcí svým rodičům; pak budete mít v&#160;sobě poklad, který je z&#160;nejkrásnějších v&#160;životě, který se však tak často zneuznává. Budete-li navzájem spjati, budete mravně silní, budete otci radostí a&#160;mně budete štěstím ve stáří.“</p>
			<p class="MLP_text ParaOverride-1">My jí na tu promluvu neodpověděli, protože pro nás její obsah byl čímsi zcela samozřejmým, a&#160;vyšli jsme za matkou z&#160;pokoje.</p>
			<p class="MLP_text ParaOverride-1">Otec nás už očekával v&#160;jídelně, a&#160;ježto příčina mého nenadálého příjezdu domů byla všem známa a&#160;nikdo proti tomu nic neměl, mluvili jsme všichni bez obalu o&#160;mé záležitosti. Rodiče do nového svazku vkládali veliké naděje a&#160;radovali se, že mezi mnou a&#160;sestrou panuje takový soulad. Musel jsem jim teď, tak jak to bylo už s&#160;Klotyldou, ještě leccos vyprávět o&#160;Natálii, jaká je, co dělá, kam tíhne svým vzděláním a&#160;jak asi prožívala své mládí. A&#160;také jsem musel leccos dohánět o&#160;Matyldě a&#160;o&#160;Hvězdném dvoře, a&#160;také o&#160;Strázném dvoře a&#160;o&#160;svém hostiteli, co mělo doplnit obraz, který si mí nejbližší vytvořili o&#160;tamních poměrech. Řekl jsem jim i&#160;to, že je tu příznivá shoda okolností, že právě Natálie byla ono děvče, které kdysi při uvedení „Krále Leara“ v&#160;lóži vedle mne bylo tak uchvácené, že to s&#160;ní jsem měl velkou účast a&#160;ona že na mne, který jsem sdílel žal z&#160;té truchlohry, jakoby z&#160;vděku přívětivě pohlédla, když jsme vycházeli z&#160;divadla. To všechno že se objasnilo teprve v&#160;poslední době.</p>
			<p class="MLP_text ParaOverride-1">Otec řekl, že rodiny, které po dlouhou dobu jako kdyby byly spojeny neviditelným poutem, díky tomu, že syn za svého duchovního vývoje obcuje s&#160;oběma rodinami, a&#160;spojuje je tedy, sbližují se navzájem i&#160;ve skutečnosti, poznávají se a&#160;posléze naváží vzájemné spojení.</p>
			<p class="MLP_text ParaOverride-1">Matka opáčila, to že je teď nad jiné naléhavým důvodem, ba je to nejenom společenská, ale dokonce rodinná povinnost, aby otec, protože ten, čím je starší, s&#160;vytrvalostí o&#160;to náruživější, ač nepochopitelnou, je připoután ke své pracovně, konečně se teď vymkl svým záležitostem, vypravil se na cestu a&#160;za ní se zabýval pouze věcmi utěšenými a&#160;hezkými.</p>
			<p class="MLP_text ParaOverride-1">„Nejenom já se vypravím na cestu,“ odpověděl otec, „ale i&#160;ty a&#160;Klotylda. Pojedeme k&#160;těm lidem, kteří mého syna tak přátelsky přijali. Ale i&#160;oni se vypraví na cestu; přijedou totiž k&#160;nám do města a&#160;budou pobývat v&#160;těchhle pokojích. Ovšem kdy se ty cesty uskuteční, to se ještě teď vůbec nedá určit. Buď jak buď musí tam zprvu zajet syn opět sám a&#160;musí jim zvěstovat, že jeho rodina souhlasí. Bude pak na jeho úsudku a&#160;hlavně na tom, co mu poradí jeho starší přítel, jak se budou věci nadále vyvíjet. Synova cesta se však musí uskutečnit ihned; tak si to totiž žádá povinnost, kterou na sebe nyní vzal. My vyčkáme, jaké zprávy nám pošle z&#160;Hvězdného dvora, až tam dorazí, anebo s&#160;jakým míněním se sám vrátí.“</p>
			<p class="MLP_text ParaOverride-1">„Tu cestu, otče,“ opáčil jsem, „bych rád podnikl co nejdříve; nejraději dokonce už zítra anebo, pokud se to všechno bude muset trochu odložit, pozítří.“</p>
			<p class="MLP_text ParaOverride-1">„Nebude to nijak pozdě, když pojedeš pozítří, může se ještě vyskytnout leccos, co bude zapotřebí probrat,“ odpověděl otec.</p>
			<p class="MLP_text ParaOverride-1">Klotylda se vyslovila, jakou má radost, že se všichni vypraví na cestu.</p>
			<p class="MLP_text ParaOverride-1">„A&#160;pro milého tatínka to bude teď častěji příležitost,“ řekla matka, „aby se dostal do volnějších a&#160;prostornějších končin, aby dýchal čistý vzduch a&#160;díval se na hory a&#160;na les a&#160;na pole.“</p>
			<p class="MLP_text ParaOverride-1">„Jednou už také, milá Terezo, uzavřu tu svou knihu,“ opáčil otec, „a pak bude s&#160;veškerým mým plahočením konec. Všeho toho se chopí někdo jiný anebo se to úplně rozplyne. Pak bude čas pronajmout si anebo postavit nějaký dům s&#160;výhledem na hory, lesy a&#160;pole, abychom v&#160;létě pobývali v&#160;něm a&#160;v&#160;zimě tady, pokud nebudeme chtít i&#160;kdekterou zimu raději zůstávat na venkově.“</p>
			<p class="MLP_text ParaOverride-1">„Tohle jsi říkával často,“ odpověděla matka, „ale nikdy na to ne­došlo.“</p>
			<p class="MLP_text ParaOverride-1">„Když bude k&#160;tomu vhodný čas i&#160;místo, dojde na to.“</p>
			<p class="MLP_text ParaOverride-1">„Pokud navíc tvé zdraví a&#160;tvé duchovní ustrojení budou mít z&#160;toho žádoucí užitek,“ řekla matka, „budu velebit každou zimu, kterou strávím v&#160;nějakém takovém kraji.“</p>
			<p class="MLP_text ParaOverride-1">„Ono se stane leccos, o&#160;čem dnes ani neuvažujeme,“ odpověděl otec.</p>
			<p class="MLP_text ParaOverride-1">Vstali jsme od snídaně a&#160;každý šel za svými záležitostmi.</p>
			<p class="MLP_text ParaOverride-1">V&#160;průběhu dopoledne mě matka znovu požádala, abych za ní zašel, a&#160;zeptala se mě, jak že si to hodlám zařídit, kde že budu s&#160;Natálií bydlet. V&#160;domě je místa dost, jen by se muselo všechno uspořádat. Také že se musí zařídit i&#160;leccos dalšího, zvláště mé šaty, musím v&#160;nich teď už vypadat jinak. Že by si ráda vyslechla, co si o&#160;tom myslím, aby se včas mohlo se vším začít a&#160;bylo všechno řádně hotovo.</p>
			<p class="MLP_text ParaOverride-1">Řekl jsem, že na tohle jsem doposud opravdu nemyslel, že na to, aby se to všechno uvážilo, je ještě čas a&#160;že bychom se měli na radu ptát především otce.</p>
			<p class="MLP_text ParaOverride-1">S&#160;tím matka souhlasila.</p>
			<p class="MLP_text ParaOverride-1">Když jsme se otce po obědě ptali, byl stejného názoru jako já, že je ještě příliš záhy uvažovat o&#160;těchhle věcech. Budeme se tím zabývat ve vhodnou dobu, aby se tak všechno nezbytné náležitě zařídilo. Teď že se musí probrat a&#160;promyslet věci jiné. Až nadejde čas, matka se to dozví, aby mohla učinit příslušná opatření.</p>
			<p class="MLP_text ParaOverride-1">S&#160;tím byla matka spokojena.</p>
			<p class="MLP_text ParaOverride-1">Odpoledne jsem se ve městě vyptal na kněžnu v&#160;jejím paláci a&#160;dozvěděl jsem se, že čirou náhodou je na několik dnů přítomna v&#160;domě. Má v&#160;úmyslu vydat se do Rivy a&#160;tam prožít několik týdnů na březích modrého Gardavského jezera. Zabývá se teď přípravami na tu cestu. Dal jsem se optat, kdy s&#160;ní budu moci promluvit, a&#160;objed­nali mě na další den ve dvanáct hodin.</p>
			<p class="MLP_text ParaOverride-1">Uchopil jsem v&#160;tu dobu desky s&#160;několika svými pracemi a&#160;odebral se do jejího příbytku. Několika slovy mě přátelsky uvítala a&#160;vyjádřila podiv, že se tu zrovna teď se mnou shledává. Vyslovil jsem jí na oplátku podiv svůj. Zdůvodnila mi všechno svou zamýšlenou cestou a&#160;já řekl, že můj letní pobyt přerušily a&#160;do města mě dovedly záležitosti, které se zničehonic naskytly.</p>
			<p class="MLP_text ParaOverride-1">Ptala se mě, na čem jsem pracoval v&#160;době, kdy jsem tu nebyl.</p>
			<p class="MLP_text ParaOverride-1">Vyložil jsem jí, co jsem dělal. Když jsem mluvil o&#160;Simském ledovci, zpozorněla zejména, protože znala to horstvo z&#160;dřívějška. Musel jsem jí dopodrobna vylíčit a&#160;ukázat, kde jsme byli a&#160;co jsme dělali. Vylovil jsem z&#160;desek, které jsem s&#160;sebou přinesl, kresby, na nichž jsem v&#160;barvách vypodobnil ledová pole, jejich vroubení, jejich záhyby, sesouvání a&#160;jejich vznikání úplně nahoře, a&#160;rozložil je před ní. Dala si všechno, i&#160;to nejmenší, na kresbách popsat a&#160;vysvětlit. Musel jsem jí také slíbit, že při nejbližší vhodné příležitosti jí ukážu svůj náčrt dna Hlásného jezera a&#160;co nejpodrobněji jej s&#160;ní proberu. Viděla by jej dvojnásob ráda, protože se vypravuje teď také k&#160;jezeru, k&#160;jednomu z&#160;nejpozoruhodnějších u&#160;jižních úbočí Alp. Nato se mě vyptávala na další mé snahy v&#160;oblasti výtvarného umění, na to jsem opáčil, že letos krom kreseb ledovce, a&#160;ty jsou koneckonců zase jen vědecké povahy, nemohl jsem vytvořit nic, ani krajiny, ani vyobrazení lidských hlav.</p>
			<p class="MLP_text ParaOverride-1">„Až budete chtít zobrazit nějakou hodně krásnou, mladistvou tvář,“ řekla kněžna, „musíte usilovat o&#160;to, aby vám dovolili portrétovat tvář mladé Taronové. Jsem stará, zažila jsem toho hodně, viděla jsem a&#160;prohlížela si velice mnoho lidí, ale málokdy jsem potkala tvář tak ušlechtilou, příjemnou a&#160;líbeznou, jako tu Taronové.“</p>
			<p class="MLP_text ParaOverride-1">Když to řekla, celý jsem do krvava zrudl.</p>
			<p class="MLP_text ParaOverride-1">Upřela na mne své průzračné, milé oči, nevýslovně jemně se usmála a&#160;řekla: „Považujte vy snad už některou za nejkrásnější?“</p>
			<p class="MLP_text ParaOverride-1">Neodpověděl jsem jí a&#160;ona zřejmě odpověď ani nečekala. O&#160;Na­tálii jsem jí nemohl říci nic, ježto ta záležitost ještě nedospěla tak daleko, aby se mohla zvěstovat jiným.</p>
			<p class="MLP_text ParaOverride-1">Odmlčeli jsme se, brzy jsem se rozloučil, kněžna mi vlídně podala ruku, tu jsem políbil, a&#160;vybídla mě, abych se v&#160;nadcházející zimě vrátil z&#160;hor hodně brzy, ježto ona hodlá přijet do města rovněž velice záhy.</p>
			<p class="MLP_text ParaOverride-1">Odpověděl jsem jí, že takový časový údaj teď vůbec nejsem ještě s&#160;to odhadnout.</p>
			<p class="MLP_text ParaOverride-1">Druhý den ráno jsem byl ve svém pokoji připraven vyrazit. Kočár objednali před dům. Nedokázal jsem si odříci, abych se do Hvězdného dvora nevydal zvláštním vozem co nejrychleji. Otec, matka a&#160;sestra byli v&#160;jídelně, aby se se mnou rozloučili. Odešel jsem se tam také, a&#160;dali jsme si malou snídani. Po ní jsem jim dal sbohem.</p>
			<p class="MLP_text ParaOverride-1">„Bůh ti žehnej, synu,“ zahovořila matka, „bůh ti žehnej na té cestě, je to cesta rozhodující, na tak důležitou výpravu ses ještě nikdy nevydával. Pokud má modlitba a&#160;mé tužby něco zmohou, nebudeš té cesty litovat.“</p>
			<p class="MLP_text ParaOverride-1">Políbila mě na ústa a&#160;udělala mi křížek na čelo.</p>
			<p class="MLP_text ParaOverride-1">Otec řekl: „Od svého raného mládí jsi poznával, že se nemíchám do tvých záležitostí; konej samostatně a&#160;nes následky. Zeptáš-li se mě, tak jak jsi to udělal teď, budu stát vždycky při tobě, pokud to má větší zkušenost umožní. Ale jednu radu bych ti rád v&#160;této závažné věci přece jen dal, anebo ani ne radu, nýbrž chtěl bych spíše upřít tvou pozornost na cosi, cos možná vzhledem ke svému zaujetí v&#160;těchhle dnech nevzal v&#160;potaz. Než uzavřeš ten závažný svazek, bude pro tebe v&#160;leckterém smyslu nezbytné posílit a&#160;upevnit ducha a&#160;mysl. Cesta do nejdůležitějších měst v&#160;Evropě a&#160;za nejvýznamnějšími národy bude k&#160;tomu vhodným prostředkem. Ty ji vykonat můžeš, tvé majetkové poměry se velice zlepšily, a&#160;já ti nejspíš také ještě něco přidám, ostatně musím s&#160;tebou podniknout vůbec nějaké to vyúčtování.“</p>
			<p class="MLP_text ParaOverride-1">Byl jsem velice dojat a&#160;nemohl jsem ani mluvit. Vzal jsem otce pouze za ruku a&#160;poděkoval mu mlčky.</p>
			<p class="MLP_text ParaOverride-1">Klotylda se rozloučila v&#160;slzách, a&#160;když jsem ji k&#160;sobě tiskl, řekla tiše: „Jdi s&#160;bohem, všechno bude dobré, co uděláš, protože ty jsi dobrý a&#160;protože jsi i&#160;moudrý.“</p>
			<p class="MLP_text ParaOverride-1">Vyslovil jsem naději, že se brzy vrátím, a&#160;sešel dolů po schodišti. </p>
			<p class="MLP_text ParaOverride-1">Cesta byla velmi rychlá, protože všude už byli objednáni koně, protože jsem nikde nepřespával a&#160;k&#160;jídlu jsem potřeboval vždy jen velice krátký čas.</p>
			<p class="MLP_text ParaOverride-1">Když jsem ve Hvězdném dvoře vešel do Matyldina pokoje, vyšla mi vstříc a&#160;řekla: „Buďte vítán, všechno je, jak jsem myslela; jinak byste totiž šel ne za mnou, ale za naším přítelem.“</p>
			<p class="MLP_text ParaOverride-1">„Mí nejbližší si vás váží, váží si našeho přítele a&#160;věří v&#160;naše štěstí a&#160;v&#160;naši budoucnost,“ opáčil jsem.</p>
			<p class="MLP_text ParaOverride-1">„Buďte vítána, Natálie,“ řekl jsem, když ji přivolali a&#160;vešla do pokoje, „nesu vám přátelské pozdravy od své rodiny.“</p>
			<p class="MLP_text ParaOverride-1">„Buďte vítán,“ odpověděla mi, „vždycky jsem doufala, že všechno takhle dopadne a&#160;že budete pryč co nejkratší čas.“</p>
			<p class="MLP_text ParaOverride-1">„Má naděje byla nejspíš táž,“ opáčil jsem, „ale teď je všechno jasné, a&#160;teď je už možné, aby se všechno naprosto uklidnilo.“</p>
			<p class="MLP_text ParaOverride-1">Dál jsme byli u&#160;Matyldy a&#160;nějaký čas jsme spolu promlouvali. </p>
			<p class="MLP_text ParaOverride-1">Druhý den poté, co jsem přišel, vypravil jsem se za svým hostitelem. Matylda mi na tu cestu půjčila kočár a&#160;koně.</p>
			<p class="MLP_text ParaOverride-1">Když jsem přijel do truhlárny, kde byl můj hostitel, když jsem přijel na Strázný dvůr, podal mi ruku, a&#160;řekl: „Už jsem dostal zprávu, že jste se vrátil; napsali mi z&#160;Hvězdného dvora, hned jak jste tam dorazil.“ Eustach se na mne podíval tak zvláštně, až jsem si po­myslel, že už o&#160;všem ví.</p>
			<p class="MLP_text ParaOverride-1">Odešli jsme do domu a&#160;otevřeli mi můj obvyklý příbytek. Po chvíli za mnou přišel Gustav a&#160;téměř nedokázal ustat v&#160;radování, že všechno je tak, jak to je. Můj hostitel mu celou skutečnost odhalil teprve dnes. Gustav bez obalu vyhrkl, že mu ta záležitost je daleko milejší takhle, než kdyby si jeho sestru odvedl z&#160;domu Tylový, ten po něčem takovém totiž vždycky prahl.</p>
		</div>
</body>
</html>