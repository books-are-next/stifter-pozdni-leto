<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Závěr">
    <meta name="apple-mobile-web-app-capable" content="yes">
    <title>Závěr</title>
    <link rel="stylesheet" href="./style/style.min.css" media="screen" integrity="sha256-hy7VOJQDJ1txYooRvl4ln9Qbor4AYeoD7+SI15/4NjI=">
    <style>
      :root {
        --accent-color: hsl(176, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./pozdni_leto_020.html">
    <link rel="next" href="./colophon.html">
    <meta name="nb-order" content="17">
    <link rel="self" href="pozdni_leto_021.html">
    <meta name="nb-identifier" content="stifter-pozdni-leto-ce648ae">
    <meta name="nb-role" content="chapter">
  </head>
  <body data-nb-words="14353" data-nb-chars="83199" class="nb-role-chapter nb-custom-style">
    <nav role="doc-toc">
      <ul class="plain section">
        <li><a href="pozdni_leto_005.html">Domácí pohoda</a></li>
        <li><a href="pozdni_leto_006.html">Poutník</a></li>
        <li><a href="pozdni_leto_007.html">Zastavení</a></li>
        <li><a href="pozdni_leto_008.html">Nocleh</a></li>
        <li><a href="pozdni_leto_009.html">Rozloučení</a></li>
        <li><a href="pozdni_leto_010.html">Návštěva</a></li>
        <li><a href="pozdni_leto_011.html">Setkání</a></li>
        <li><a href="pozdni_leto_012.html">Rozšíření</a></li>
        <li><a href="pozdni_leto_013.html">Sblížení</a></li>
        <li><a href="pozdni_leto_014.html">Nahlédnutí</a></li>
        <li><a href="pozdni_leto_015.html">Slavnost</a></li>
        <li><a href="pozdni_leto_016.html">Spolek</a></li>
        <li><a href="pozdni_leto_017.html">Věci se vyvíjejí</a></li>
        <li><a href="pozdni_leto_018.html">Důvěra</a></li>
        <li><a href="pozdni_leto_019.html">Oznámení</a></li>
        <li><a href="pozdni_leto_020.html">Ohlédnutí</a></li>
        <li><a href="pozdni_leto_021.html">Závěr</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_020.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="5"><span class="idea" data-nb-ref-number="1" id="idea1" data-nb-words="1" data-nb-chars="5">Závěr</span></h1>
        <p class="chunk" data-nb-ref-number="2" data-nb-words="43" data-nb-chars="239"><span class="idea" data-nb-ref-number="2" id="idea2" data-nb-words="43" data-nb-chars="239">Druhého dne jsem se&nbsp;dopoledne v&nbsp;době, o&nbsp;níž jsem věděl, že&nbsp;můj hostitel nemá tolik co&nbsp;dělat, vybraně oblékl, zašel za&nbsp;ním do&nbsp;jizby a&nbsp;vroucně mu&nbsp;poděkoval za&nbsp;úctu, jakou mi&nbsp;prokazuje, když mě&nbsp;považuje za&nbsp;hodna toho, být Natáliiným manželem.</span></p>
        <p class="chunk" data-nb-ref-number="3" data-nb-words="207" data-nb-chars="1225"><span class="idea" data-nb-ref-number="3" id="idea3" data-nb-words="207" data-nb-chars="1225">„Pokud jde o&nbsp;důvěru,“ opáčil, „je samozřejmé, že&nbsp;do&nbsp;svých nejniternějších záležitostí nezasvěcujeme každého, kdo nám je&nbsp;vzdálen; ale stejně tak je&nbsp;samozřejmé, že&nbsp;ten, kdo v&nbsp;budoucnu bude tvořit část naší rodiny, také bude vědět všechno, co&nbsp;se&nbsp;týká téhle rodiny. Řekl jsem vám to&nbsp;nejpodstatnější, jednotlivé drobné okolnosti, jež se&nbsp;ne&nbsp;vždy uloží v&nbsp;naší představivosti, na&nbsp;věci nic nemění. Pokud jde o&nbsp;úctu, jež tkví v&nbsp;tom, že&nbsp;vás považuji za&nbsp;příhodného manžela pro Natálii, máte přede všemi ostatními muži na&nbsp;tomhle světě tu&nbsp;nezměrnou výhodu, že&nbsp;vás Natálie miluje a&nbsp;chce vás a&nbsp;nikoho jiného; ale i&nbsp;vzdor téhle výhodě bychom, Matylda ani já, kterému přisoudili tohle právo, nikdy k&nbsp;tomu nedali souhlas, jestliže by&nbsp;nám to, jaký jste, nevnukalo důvěru, že&nbsp;se&nbsp;tu&nbsp;snad uzavře trvale šťastný rodinný svazek. Pokud jde o&nbsp;úctu, kterou jsem vám dlužen i&nbsp;mimo tuhle záležitost, soudím, že&nbsp;jsem vám její důkazy poskytl. I&nbsp;když jsem se&nbsp;domníval, že&nbsp;byste mohl být v&nbsp;budoucnu Natáliiným manželem, kdy něco takového nastane, to&nbsp;bylo tak neurčité, kdyžtě se&nbsp;nejdřív musela začít rodit vzájemná náklonnost, že&nbsp;pomyšlení na&nbsp;to&nbsp;nemohlo mít sebemenší vliv na&nbsp;mé&nbsp;chování k&nbsp;vám, ba&nbsp;v&nbsp;průběhu doby ono pomyšlení teprve porodil můj názor na&nbsp;vás.“</span></p>
        <p class="chunk" data-nb-ref-number="4" data-nb-words="31" data-nb-chars="186"><span class="idea" data-nb-ref-number="4" id="idea4" data-nb-words="31" data-nb-chars="186">„Vy jste mi&nbsp;vskutku podal nejeden důkaz své přízně a&nbsp;shovívavosti,“ odpověděl jsem, „že ani nevím, jak si&nbsp;to&nbsp;zasloužím; protože ať&nbsp;už&nbsp;jde o&nbsp;jakékoliv přednosti, vůbec jimi neoplývám já.“</span></p>
        <p class="chunk" data-nb-ref-number="5" data-nb-words="142" data-nb-chars="802"><span class="idea" data-nb-ref-number="5" id="idea5" data-nb-words="142" data-nb-chars="802">„Úsudek o&nbsp;tom, z&nbsp;čeho že&nbsp;povstává úcta a&nbsp;náklonnost anebo pohrdání a&nbsp;odpor, musí se&nbsp;ponechat druhým; protože i&nbsp;když vposledku člověk i&nbsp;přibližně ví, co&nbsp;v&nbsp;tom nebo onom oboru vykonal, i&nbsp;když si&nbsp;je&nbsp;vědom toho, že&nbsp;ve&nbsp;svém životě projevoval a&nbsp;projevuje vždy dobrou vůli, přece jenom nezná všechny odstíny své povahy, nakolik jsou zacíleny proti druhým, člověk je&nbsp;zná jen potud, pokud míří na&nbsp;něj, a&nbsp;obě ta&nbsp;nasměrování jsou navzájem hodně rozdílná. Ostatně, milý synu, i&nbsp;to je&nbsp;naprosto v&nbsp;pořádku, že&nbsp;člověk, je-li mezi lidmi, dává dobrý mrav a&nbsp;odstup najevo oděvem a&nbsp;vůbec chováním, ve&nbsp;vlastní rodině by&nbsp;to&nbsp;bylo břemeno. V&nbsp;budoucnu za&nbsp;mnou tedy choď ve&nbsp;všedních šatech. A&nbsp;i&nbsp;když nejsem s&nbsp;tvou nevěstou příbuzný, považuj mě&nbsp;za&nbsp;něj, za&nbsp;něco jako jejího pěstouna. Ono bude všechno dobré, bude všechno správné.“</span></p>
        <p class="chunk" data-nb-ref-number="6" data-nb-words="17" data-nb-chars="78"><span class="idea" data-nb-ref-number="6" id="idea6" data-nb-words="17" data-nb-chars="78">Když to&nbsp;říkal, položil mi&nbsp;ruku na&nbsp;hlavu, podíval se&nbsp;na&nbsp;mne a&nbsp;v&nbsp;očích měl slzy.</span></p>
        <p class="chunk" data-nb-ref-number="7" data-nb-words="82" data-nb-chars="425"><span class="idea" data-nb-ref-number="7" id="idea7" data-nb-words="82" data-nb-chars="425">Kdykoliv jsem s&nbsp;tímhle starcem měl co&nbsp;činit, nikdy jsem u&nbsp;něho ještě neviděl, že&nbsp;by&nbsp;měl oči vlhké; velice mě&nbsp;to&nbsp;rozrušilo, a&nbsp;řekl jsem: „Tak mi&nbsp;dovolte, abych v&nbsp;téhle vážné chvíli vyslovil i&nbsp;svůj dík za&nbsp;to, co&nbsp;se&nbsp;ze&nbsp;mě&nbsp;v&nbsp;tomhle domě stalo; jestli totiž teď něčím jsem, pak díky tomu, že&nbsp;jsem byl tady, a&nbsp;dovolte mi&nbsp;v&nbsp;tuhle chvíli vyjádřit i&nbsp;jednu prosbu, leží mi&nbsp;velmi na&nbsp;srdci: dovolte mi, abych vám políbil ctihodnou ruku.“</span></p>
        <p class="chunk" data-nb-ref-number="8" data-nb-words="20" data-nb-chars="127"><span class="idea" data-nb-ref-number="8" id="idea8" data-nb-words="20" data-nb-chars="127">„Nu, pouze tentokrát,“ opáčil, „anebo nanejvýš ještě jednou, až&nbsp;půjdeš od&nbsp;oltáře s&nbsp;Natálií, protože ta&nbsp;je&nbsp;klenotem mého srdce.“</span></p>
        <p class="chunk" data-nb-ref-number="9" data-nb-words="29" data-nb-chars="148"><span class="idea" data-nb-ref-number="9" id="idea9" data-nb-words="29" data-nb-chars="148">Vzal jsem ho&nbsp;za&nbsp;ruku a&nbsp;přitiskl si&nbsp;ji&nbsp;ke&nbsp;rtům; můj hostitel však mi&nbsp;druhou položil na&nbsp;šíji a&nbsp;přivinul si&nbsp;mě&nbsp;na&nbsp;srdce. Dojetím jsem nemohl promluvit.</span></p>
        <p class="chunk" data-nb-ref-number="10" data-nb-words="22" data-nb-chars="128"><span class="idea" data-nb-ref-number="10" id="idea10" data-nb-words="22" data-nb-chars="128">„Pobuď ještě chvíli tady v&nbsp;domě,“ řekl poté, „pak se&nbsp;vydej za&nbsp;svými nejbližšími a&nbsp;dělej jim společnost. Otec tě&nbsp;také potřebuje.“</span></p>
        <p class="chunk" data-nb-ref-number="11" data-nb-words="10" data-nb-chars="58"><span class="idea" data-nb-ref-number="11" id="idea11" data-nb-words="10" data-nb-chars="58">„Smím jim vyprávět, co&nbsp;jste mi&nbsp;prozradil?“ zeptal jsem se.</span></p>
        <p class="chunk" data-nb-ref-number="12" data-nb-words="52" data-nb-chars="300"><span class="idea" data-nb-ref-number="12" id="idea12" data-nb-words="52" data-nb-chars="300">„To dokonce musíš udělat,“ odpověděl mi, „vaši rodiče totiž mají právo vědět, do&nbsp;jaké společnosti jejich syn vchází, když uzavře ten nad jiné posvátný svazek, a&nbsp;mají i&nbsp;právo vědět, že&nbsp;jejich syn před nimi nemá tajemství. Ostatně sám budu asi s&nbsp;vaším otcem hovořit o&nbsp;těchhle a&nbsp;o&nbsp;mnoha dalších věcech.“</span></p>
        <p class="chunk" data-nb-ref-number="13" data-nb-words="10" data-nb-chars="53"><span class="idea" data-nb-ref-number="13" id="idea13" data-nb-words="10" data-nb-chars="53">Nato jsme se&nbsp;spolu rozžehnali a&nbsp;odešel jsem z&nbsp;pokoje.</span></p>
        <p class="chunk" data-nb-ref-number="14" data-nb-words="8" data-nb-chars="61"><span class="idea" data-nb-ref-number="14" id="idea14" data-nb-words="8" data-nb-chars="61">Zbytek dopoledne jsem trávil sepisováním dopisu svým rodičům.</span></p>
        <p class="chunk" data-nb-ref-number="15" data-nb-words="35" data-nb-chars="189"><span class="idea" data-nb-ref-number="15" id="idea15" data-nb-words="35" data-nb-chars="189">Odpoledne jsem zašel za&nbsp;Gustavem a&nbsp;tomu se&nbsp;dostalo svolení, aby se&nbsp;se&nbsp;mnou ještě prošel po&nbsp;kraji. Vrátili jsme se&nbsp;za&nbsp;soumraku a&nbsp;Gustav musel čas, o&nbsp;nějž ve&nbsp;dne přišel, dohánět při svítilně.</span></p>
        <p class="chunk" data-nb-ref-number="16" data-nb-words="119" data-nb-chars="681"><span class="idea" data-nb-ref-number="16" id="idea16" data-nb-words="119" data-nb-chars="681">Čas až&nbsp;někdy do&nbsp;poloviny února mi&nbsp;uplynul tak, že&nbsp;jsem se&nbsp;probíral písemnostmi, do&nbsp;nichž jsem se&nbsp;pokoušel vnést poněkud pořádek, stýkal se&nbsp;se&nbsp;svým hostitelem, jenž mi&nbsp;laskavě věnoval hodně času, že&nbsp;jsem nejednou zašel do&nbsp;truhlárny, kde měl spoustu co&nbsp;dělat Eustach, anebo u&nbsp;jeho bratra Rolanda, který ve&nbsp;dne každou chviličku, kdy bylo jen trochu světlo, vynaložil na&nbsp;svůj obraz, a&nbsp;konečně častým putováním po&nbsp;okolí, ježto tuhle zimu jsem poprvé trávil tak daleko na&nbsp;venkově. Teď jsem se&nbsp;rozloučil, poslal své věci na&nbsp;poštu do&nbsp;Rákosce a&nbsp;pěšky se&nbsp;vydal za&nbsp;nimi, počkal jsem tam, než ze&nbsp;západu přijede kočár, když dorazil, dostalo se&nbsp;mi&nbsp;v&nbsp;něm jednoho místa a&nbsp;vyjel jsem vstříc domovu.</span></p>
        <p class="chunk" data-nb-ref-number="17" data-nb-words="43" data-nb-chars="236"><span class="idea" data-nb-ref-number="17" id="idea17" data-nb-words="43" data-nb-chars="236">Rodina mě&nbsp;tak jako vždycky přivítala velice radostně a&nbsp;musel jsem jim vyprávět, jak jsem v&nbsp;zimě putoval po&nbsp;velehorách. To&nbsp;jsem udělal a&nbsp;v&nbsp;prvních dnech jsem jim vyprávěl i&nbsp;o&nbsp;tom, co&nbsp;mi&nbsp;prozradil můj hostitel. Doposud o&nbsp;tom nic nevěděli.</span></p>
        <p class="chunk" data-nb-ref-number="18" data-nb-words="41" data-nb-chars="247"><span class="idea" data-nb-ref-number="18" id="idea18" data-nb-words="41" data-nb-chars="247">„Často jsem slyšel zmiňovat Risacha,“ řekl otec, „a vždycky když zaznělo jeho jméno, zněla v&nbsp;tom i&nbsp;úcta vůči němu. Z&nbsp;rodiny, která vlastnila Luznou Vodu, znal jsem letmo pouze Alfréda. S&nbsp;Taronou jsem byl jednou v&nbsp;jakémsi nepřímém obchodním styku.“</span></p>
        <p class="chunk" data-nb-ref-number="19" data-nb-words="135" data-nb-chars="795"><span class="idea" data-nb-ref-number="19" id="idea19" data-nb-words="135" data-nb-chars="795">Vztahy mého hostitele k&nbsp;Matyldě, když byl ještě mladý, určitě se&nbsp;držely velice pod pokličkou, ježto ani otec, ani nikdo jiný z&nbsp;jeho známých o&nbsp;té záležitosti nic neslyšel, ačkoliv o&nbsp;podobných tématech se&nbsp;obvykle všechno, jenom ne&nbsp;mlčí. Že&nbsp;to, co&nbsp;jsem své rodině zvěstoval o&nbsp;svazku s&nbsp;Natálií, učinilo ohromný dojem, to&nbsp;je&nbsp;pochopitelné. Vedle toho jsem arci přivezl otci i&nbsp;ještě něco, co&nbsp;ho&nbsp;velice potěšilo. V&nbsp;posledních dnech pobytu v&nbsp;Růžovém domě jsem byl ještě za&nbsp;zahradníkem a&nbsp;požádal jsem ho, aby mi&nbsp;obstaral předpis ke&nbsp;zhotovování tmelu na&nbsp;tabulky ve&nbsp;skleníku, aby se&nbsp;zabránilo prosakování vody mezi skly a&nbsp;ta nekapala dovnitř. Zahradník sám předpis neměl, došel však za&nbsp;mým hostitelem a&nbsp;jeho prostřednictvím jsem předpis dostal. Vyprávěl jsem otci o&nbsp;té věci a&nbsp;odevzdal jsem mu&nbsp;návod na&nbsp;tmel.</span></p>
        <p class="chunk" data-nb-ref-number="20" data-nb-words="42" data-nb-chars="255"><span class="idea" data-nb-ref-number="20" id="idea20" data-nb-words="42" data-nb-chars="255">„To tedy do&nbsp;budoucna zabrání, aby v&nbsp;našem zdejším skleníku na&nbsp;rostliny kapala zimní voda, což jim dost škodí,“ řekl, „ještě větší radost ale mám, že&nbsp;budu moci tmel rovnou uplatnit v&nbsp;nových sklenících, co&nbsp;budou stát vedle venkovského domku, který zbuduji.“</span></p>
        <p class="chunk" data-nb-ref-number="21" data-nb-words="3" data-nb-chars="16"><span class="idea" data-nb-ref-number="21" id="idea21" data-nb-words="3" data-nb-chars="16">Matka se&nbsp;usmála.</span></p>
        <p class="chunk" data-nb-ref-number="22" data-nb-words="77" data-nb-chars="414"><span class="idea" data-nb-ref-number="22" id="idea22" data-nb-words="77" data-nb-chars="414">„Zchystejte se&nbsp;zatím na&nbsp;cestu do&nbsp;Hvězdného dvora a&nbsp;do Růžového domu,“ řekl otec, „všechno ostatní už&nbsp;se&nbsp;stalo, krok, který se&nbsp;ještě musí vykonat, ten je&nbsp;naší povinností. Vydáme se&nbsp;tam v&nbsp;prvních jarních dnech a&nbsp;budu se&nbsp;pro syna ucházet o&nbsp;nevěstu. Vy&nbsp;ženy takové věci chystáte rády, udělejte to&nbsp;a&nbsp;pospěšte si, nemáte na&nbsp;to&nbsp;moc času, dva měsíce a&nbsp;něco navíc. Co&nbsp;já&nbsp;musím do&nbsp;té&nbsp;doby podniknout, to&nbsp;na&nbsp;sebe čekat nedá.“</span></p>
        <p class="chunk" data-nb-ref-number="23" data-nb-words="40" data-nb-chars="232"><span class="idea" data-nb-ref-number="23" id="idea23" data-nb-words="40" data-nb-chars="232">Že&nbsp;se&nbsp;tahle opatření setkala s&nbsp;nadšeným souhlasem, to&nbsp;vyplývalo už&nbsp;ze&nbsp;situace; čas k&nbsp;přípravě však podle nich byl poněkud krátký. Otec řekl, že&nbsp;se&nbsp;nesmí vyzradit ani to&nbsp;nejmenší, jinak že&nbsp;utrpí vážnost onoho vztahu. To&nbsp;bylo nasnadě.</span></p>
        <p class="chunk" data-nb-ref-number="24" data-nb-words="67" data-nb-chars="407"><span class="idea" data-nb-ref-number="24" id="idea24" data-nb-words="67" data-nb-chars="407">Teď se&nbsp;všichni pustili do&nbsp;práce a&nbsp;do objednávání a&nbsp;nebylo dne, který by&nbsp;nebyl obtížen podobným břemenem. Matka také leccos chystala pro případ, že&nbsp;by&nbsp;novomanželé bydleli v&nbsp;jejím domě. Otec jí&nbsp;sice řekl, že&nbsp;než dojde k&nbsp;sezdání, podniknu ještě dalekou cestu; ovšem matka mu&nbsp;oponovala, podotkla, že&nbsp;není na&nbsp;škodu, je-li leccos hotovo dříve, než je&nbsp;potřeba. Hned dal jejímu hospodyňskému založení volný prostor.</span></p>
        <p class="chunk" data-nb-ref-number="25" data-nb-words="23" data-nb-chars="138"><span class="idea" data-nb-ref-number="25" id="idea25" data-nb-words="23" data-nb-chars="138">Ke&nbsp;konci března otec přivezl domů velice krásný kočár. Byl to&nbsp;cestovní kočár pro čtyři osoby. Dal vůz vyrobit podle svých vlastních plánů.</span></p>
        <p class="chunk" data-nb-ref-number="26" data-nb-words="20" data-nb-chars="119"><span class="idea" data-nb-ref-number="26" id="idea26" data-nb-words="20" data-nb-chars="119">„Musíme si&nbsp;vážit přátel,“ řekl, „a musíme si&nbsp;vážit sebe, a&nbsp;kdo může vědět, jestli vůz nebudeme potřebovat ještě často.“</span></p>
        <p class="chunk" data-nb-ref-number="27" data-nb-words="44" data-nb-chars="276"><span class="idea" data-nb-ref-number="27" id="idea27" data-nb-words="44" data-nb-chars="276">Požádal nás, ať&nbsp;si&nbsp;ho&nbsp;bedlivě prohlédneme a&nbsp;ozkoušíme, je-li příhodný zejména stran cestovních věcí pro ženy. Stalo se&nbsp;a&nbsp;nemohli jsme zařízení kočáru nechválit. Pevnost se&nbsp;tu&nbsp;spojovala s&nbsp;lehkostí, vůz měl příjemný tvar a&nbsp;přitom skýtal hodně prostoru na&nbsp;všemožné nezbytné věci.</span></p>
        <p class="chunk" data-nb-ref-number="28" data-nb-words="12" data-nb-chars="79"><span class="idea" data-nb-ref-number="28" id="idea28" data-nb-words="12" data-nb-chars="79">„Jsem teď hotov,“ řekl otec, „dbejte, ať&nbsp;vaše přípravy netrvají příliš dlouho.“</span></p>
        <p class="chunk" data-nb-ref-number="29" data-nb-words="31" data-nb-chars="153"><span class="idea" data-nb-ref-number="29" id="idea29" data-nb-words="31" data-nb-chars="153">Ale i&nbsp;ženy byly v&nbsp;pravý čas uchystány. Otec stanovil, že&nbsp;se&nbsp;vydáme na&nbsp;cestu v&nbsp;době, kdy pokvetou stromy a&nbsp;bude pučet listí, a&nbsp;v&nbsp;tu dobu jsme také vyjeli.</span></p>
        <p class="chunk" data-nb-ref-number="30" data-nb-words="70" data-nb-chars="388"><span class="idea" data-nb-ref-number="30" id="idea30" data-nb-words="70" data-nb-chars="388">Jel jsem teď cestou, jíž jsem tak často putoval sám anebo s&nbsp;přáteli v&nbsp;kočáře, se&nbsp;všemi blízkými příbuznými. Jeli jsme s&nbsp;koňmi, jež jsme si&nbsp;půjčovali na&nbsp;každé poště; ovšem jeli jsme tak, aby to&nbsp;bylo pohodl­né pro matku a&nbsp;pro Klotyldu, takže jsme vždy v&nbsp;té nebo oné osadě pobyli déle a&nbsp;putovali po&nbsp;krátkých jednodenních etapách. Provázelo nás krásné počasí a&nbsp;hojné bílé a&nbsp;rudě zářící květy.</span></p>
        <p class="chunk" data-nb-ref-number="31" data-nb-words="247" data-nb-chars="1475"><span class="idea" data-nb-ref-number="31" id="idea31" data-nb-words="247" data-nb-chars="1475">Čtvrtého dne jsme dojeli do&nbsp;Hvězdného dvora. Matylda věděla předem, že&nbsp;dorazíme. Shrnuli jsme střechu kočáru a&nbsp;všechny pohledy mé&nbsp;rodiny se&nbsp;už&nbsp;zdálky upíraly na&nbsp;ten vrch samý květ, na&nbsp;němž se&nbsp;tyčil zámek, mířily na&nbsp;tvary onoho stavení, na&nbsp;hvězdný štít nad branou, na&nbsp;oblouk nad branou a&nbsp;posléze na&nbsp;Matyldu a&nbsp;na Natálii, které tu&nbsp;stály, aby nás uvítaly. Vystoupili jsme. Natálie střídala barvy od&nbsp;bledé po&nbsp;purpurově rudou. S&nbsp;uvítáním se&nbsp;nijak nečekalo. Klotylda a&nbsp;Natálie si&nbsp;padly kolem krku a&nbsp;rozplakaly se. Mou váženou matku objala Matylda a&nbsp;přivinula si&nbsp;ji&nbsp;na&nbsp;srdce. Pak s&nbsp;veškerým půvabem a&nbsp;srdečností uvítala otce, podala mu&nbsp;obě ruce a&nbsp;vroucně na&nbsp;něj pohlédla očima, které byly pořád velmi krásné. Natálie mezitím vzala mou matku za&nbsp;ruku a&nbsp;políbila ji&nbsp;na&nbsp;ni. Ta&nbsp;polibek krásnému děvčeti opětovala na&nbsp;čelo. Otec zřejmě chtěl Natálii říci něco veselého, anebo dokonce snad žertovného; ale když se&nbsp;na&nbsp;ni&nbsp;podíval bedlivěji, velice zvážněl a&nbsp;téměř se&nbsp;styděl, pozdravil ji&nbsp;se&nbsp;vší řádností a&nbsp;velice něžně. Nejspíš ho&nbsp;překvapilo, jak je&nbsp;sličná, anebo si&nbsp;vzpomněl, jak se&nbsp;to&nbsp;přihodilo i&nbsp;mně, na&nbsp;nádheru svých rytých kamenů. Klotyldu si&nbsp;Matylda rovněž přivinula na&nbsp;srdce. Na&nbsp;mne si&nbsp;skoro nikdo nevzpomněl. Jestli tohle uvítání bylo v&nbsp;souladu s&nbsp;přísnými pravidly chování anebo s&nbsp;nějakou hierarchií, na&nbsp;to&nbsp;se&nbsp;nikdo neptal. Vyšli jsme různě promíšení nahoru po&nbsp;schodišti a&nbsp;dovedli nás do&nbsp;Matyldina společenského pokoje. Teprve tam se&nbsp;vítalo slovy vzrušenějšími a&nbsp;výrazy výstižnějšími.</span></p>
        <p class="chunk" data-nb-ref-number="32" data-nb-words="22" data-nb-chars="117"><span class="idea" data-nb-ref-number="32" id="idea32" data-nb-words="22" data-nb-chars="117">„Tak dlouho se&nbsp;známe, a&nbsp;teprve teď se&nbsp;vidíme,“ řekla Matylda mým rodičům, když je&nbsp;měla k&nbsp;tomu, aby usedli, kam řekla.</span></p>
        <p class="chunk" data-nb-ref-number="33" data-nb-words="26" data-nb-chars="142"><span class="idea" data-nb-ref-number="33" id="idea33" data-nb-words="26" data-nb-chars="142">„To jsme si&nbsp;celé roky přáli,“ opáčil můj otec, „abychom na&nbsp;vlastní oči poznali lidi, kteří byli k&nbsp;mému synovi tak laskaví a&nbsp;tak ho&nbsp;povznesli.“</span></p>
        <p class="chunk" data-nb-ref-number="34" data-nb-words="23" data-nb-chars="136"><span class="idea" data-nb-ref-number="34" id="idea34" data-nb-words="23" data-nb-chars="136">„Tohle je&nbsp;Natálie, drahá Klotyldo,“ řekl jsem a&nbsp;představil jsem navzájem obě dívky, „to je&nbsp;Natálie, kterou tak miluji, tak jako i&nbsp;tebe.“</span></p>
        <p class="chunk" data-nb-ref-number="35" data-nb-words="12" data-nb-chars="58"><span class="idea" data-nb-ref-number="35" id="idea35" data-nb-words="12" data-nb-chars="58">„Ne, více než mě&nbsp;a&nbsp;tak je&nbsp;to&nbsp;i&nbsp;správně,“ opáčila Klotylda.</span></p>
        <p class="chunk" data-nb-ref-number="36" data-nb-words="21" data-nb-chars="112"><span class="idea" data-nb-ref-number="36" id="idea36" data-nb-words="21" data-nb-chars="112">„Buď mou sestrou,“ řekla Natálie, „budu tě&nbsp;mít ráda jako sestru, budu tě&nbsp;mít ráda, jak to&nbsp;v&nbsp;srdci vůbec dokážu.“</span></p>
        <p class="chunk" data-nb-ref-number="37" data-nb-words="20" data-nb-chars="112"><span class="idea" data-nb-ref-number="37" id="idea37" data-nb-words="20" data-nb-chars="112">„Já ti&nbsp;také budu tykat,“ opáčila Klotylda, „mám svého bratra ráda jako vlastní srdce a&nbsp;budu tě&nbsp;mít ráda stejně.“</span></p>
        <p class="chunk" data-nb-ref-number="38" data-nb-words="9" data-nb-chars="46"><span class="idea" data-nb-ref-number="38" id="idea38" data-nb-words="9" data-nb-chars="46">Obě dívky se&nbsp;znovu objaly a&nbsp;znovu se&nbsp;políbily.</span></p>
        <p class="chunk" data-nb-ref-number="39" data-nb-words="13" data-nb-chars="73"><span class="idea" data-nb-ref-number="39" id="idea39" data-nb-words="13" data-nb-chars="73">Když jsme usedli za&nbsp;stůl, řekl jsem Natálii: „A&nbsp;mě skoro vůbec nevítáte.“</span></p>
        <p class="chunk" data-nb-ref-number="40" data-nb-words="11" data-nb-chars="59"><span class="idea" data-nb-ref-number="40" id="idea40" data-nb-words="11" data-nb-chars="59">„No vy&nbsp;to&nbsp;přece víte,“ opáčila a&nbsp;pohlédla na&nbsp;mne přátelsky.</span></p>
        <p class="chunk" data-nb-ref-number="41" data-nb-words="9" data-nb-chars="50"><span class="idea" data-nb-ref-number="41" id="idea41" data-nb-words="9" data-nb-chars="50">Debata se&nbsp;vinula v&nbsp;obecnějším duchu dále o&nbsp;tomtéž.</span></p>
        <p class="chunk" data-nb-ref-number="42" data-nb-words="18" data-nb-chars="88"><span class="idea" data-nb-ref-number="42" id="idea42" data-nb-words="18" data-nb-chars="88">Ty&nbsp;dvě ženy se&nbsp;nemohly na&nbsp;sebe dost vynadívat a&nbsp;znovu a&nbsp;znovu se&nbsp;braly navzájem za&nbsp;ruce.</span></p>
        <p class="chunk" data-nb-ref-number="43" data-nb-words="47" data-nb-chars="242"><span class="idea" data-nb-ref-number="43" id="idea43" data-nb-words="47" data-nb-chars="242">Když se&nbsp;v&nbsp;rozhovoru konečně přešlo k&nbsp;jiným věcem a&nbsp;mluvilo se&nbsp;o&nbsp;cestě a&nbsp;jak byla příjemná a&nbsp;nepříjemná, řekl můj otec, že&nbsp;jsme ještě všichni v&nbsp;cestovním, že&nbsp;se&nbsp;musíme rozloučit, a&nbsp;zeptal se, kdy že&nbsp;bude mít tu&nbsp;čest, že&nbsp;ho&nbsp;Matylda zase přijme.</span></p>
        <p class="chunk" data-nb-ref-number="44" data-nb-words="9" data-nb-chars="67"><span class="idea" data-nb-ref-number="44" id="idea44" data-nb-words="9" data-nb-chars="67">„Jaképak přijetí,“ řekla, „zajděte za&nbsp;mnou, kdykoliv budete chtít.“</span></p>
        <p class="chunk" data-nb-ref-number="45" data-nb-words="7" data-nb-chars="38"><span class="idea" data-nb-ref-number="45" id="idea45" data-nb-words="7" data-nb-chars="38">„Tak tedy za&nbsp;dvě hodiny,“ opáčil otec.</span></p>
        <p class="chunk" data-nb-ref-number="46" data-nb-words="16" data-nb-chars="89"><span class="idea" data-nb-ref-number="46" id="idea46" data-nb-words="16" data-nb-chars="89">Odešli jsme do&nbsp;svých pokojů a&nbsp;můj otec nám dal pokyn, abychom se&nbsp;převlékli do&nbsp;svátečního.</span></p>
        <p class="chunk" data-nb-ref-number="47" data-nb-words="36" data-nb-chars="216"><span class="idea" data-nb-ref-number="47" id="idea47" data-nb-words="36" data-nb-chars="216">Za&nbsp;dvě hodiny sám s&nbsp;matkou, oba vyšňoření jako na&nbsp;nějakou vznešenou slavnost, odešel k&nbsp;Matyldě, se&nbsp;kterou si&nbsp;chtěli promluvit. Matylda je&nbsp;přijala ve&nbsp;velkém společenském pokoji a&nbsp;otec požádal pro mne o&nbsp;Natáliinu ruku.</span></p>
        <p class="chunk" data-nb-ref-number="48" data-nb-words="25" data-nb-chars="157"><span class="idea" data-nb-ref-number="48" id="idea48" data-nb-words="25" data-nb-chars="157">Po&nbsp;nějaké chvilce zavolali dovnitř Natálii, Klotyldu a&nbsp;mne a&nbsp;Ma­tylda řekla: „Pán a&nbsp;paní Drendorfovi požádali pro svého syna Jindřicha o&nbsp;tvou ruku, Natálie.“</span></p>
        <p class="chunk" data-nb-ref-number="49" data-nb-words="159" data-nb-chars="895"><span class="idea" data-nb-ref-number="49" id="idea49" data-nb-words="159" data-nb-chars="895">Natálie, která tu&nbsp;stála v&nbsp;šatech tak slavnostních, jak jsem ji&nbsp;ještě nikdy neviděl, takže mi&nbsp;málem připadala jako někdo cizí, pohlédla na&nbsp;mě&nbsp;se&nbsp;slzami v&nbsp;očích. Přikročil jsem k&nbsp;ní, vzal jsem ji&nbsp;za&nbsp;ruku, odvedl ji&nbsp;k&nbsp;její matce a&nbsp;řekli jsme cosi jako dík. Matylda odpověděla velice přátelsky. Pak jsme šli za&nbsp;mými rodiči a&nbsp;poděkovali jim rovněž a&nbsp;oni odpověděli rovněž přátelsky. Klotylda byla ve&nbsp;svých slavnostních šatech hodně v&nbsp;rozpacích, a&nbsp;tak tomu bylo málem se&nbsp;všemi ostatními. Můj otec uvolnil to&nbsp;napětí, tak že&nbsp;přišel ke&nbsp;stolu, na&nbsp;nějž předtím postavil jakousi skříňku. Vzal skříňku, přikročil k&nbsp;Natálii a&nbsp;řekl: „Milá nevěsto a&nbsp;budoucí dcero, přinesl jsem ti&nbsp;drobný dárek; ale váže se&nbsp;na&nbsp;něj jistá podmínka. Vidíte, že&nbsp;kolem zámku je&nbsp;omotána nit a&nbsp;ta že&nbsp;má&nbsp;na&nbsp;sobě pečeť. Neodřezávejte nit dříve než po&nbsp;sezdání. Pak také poznáte důvod, proč vás o&nbsp;to žádám. Budete tak hodní a&nbsp;vyhovíte mi?“</span></p>
        <p class="chunk" data-nb-ref-number="50" data-nb-words="14" data-nb-chars="90"><span class="idea" data-nb-ref-number="50" id="idea50" data-nb-words="14" data-nb-chars="90">„Vroucně vám děkuji, že&nbsp;jste tak laskavý,“ odpověděla Natálie, „a&nbsp;splním vaši vůli potom.“</span></p>
        <p class="chunk" data-nb-ref-number="51" data-nb-words="96" data-nb-chars="540"><span class="idea" data-nb-ref-number="51" id="idea51" data-nb-words="96" data-nb-chars="540">Přijala z&nbsp;otcových rukou skříňku. I&nbsp;matka a&nbsp;Klotylda odevzdaly své dary a&nbsp;také Matylda a&nbsp;Natálie přinesly ze&nbsp;sousedních pokojů cosi, čím pak obdarovaly matku, Klotyldu a&nbsp;otce. Natálie a&nbsp;já jsme si&nbsp;nedali nic. Pak jsme usedli ke&nbsp;stolu a&nbsp;rozpředl se&nbsp;srdečný rozhovor. Nakonec řekla Matylda: „Tak snad se&nbsp;i&nbsp;souhlasem rodičů stvrdil svazek, který uzavřela srdce našich dětí. Den, kdy se&nbsp;spojí navěky, ať&nbsp;se&nbsp;stanoví podle toho, jak si&nbsp;to&nbsp;budou přát a&nbsp;jak se&nbsp;k&nbsp;tomu zachováme. Nebudeme o&nbsp;tom teď mluvit, poradíme se&nbsp;o&nbsp;tom a&nbsp;dohodneme se&nbsp;posléze.“</span></p>
        <p class="chunk" data-nb-ref-number="52" data-nb-words="11" data-nb-chars="57"><span class="idea" data-nb-ref-number="52" id="idea52" data-nb-words="11" data-nb-chars="57">Když to&nbsp;dořekla, odešli jsme a&nbsp;vydali se&nbsp;do&nbsp;svých pokojů.</span></p>
        <p class="chunk" data-nb-ref-number="53" data-nb-words="236" data-nb-chars="1415"><span class="idea" data-nb-ref-number="53" id="idea53" data-nb-words="236" data-nb-chars="1415">Slavnostní šaty se&nbsp;odložily a&nbsp;začalo se&nbsp;vzájemné navštěvování, tak jak to&nbsp;v&nbsp;podobné situaci bývá, a&nbsp;zejména tehdy, když se&nbsp;naváží tak těsné vztahy. Matylda postupně otce a&nbsp;matku provedla všemi částmi zámku, zahradou, šafářovým dvorem, po&nbsp;polích, po&nbsp;lukách a&nbsp;po lesích. Ukázala jim všechny pokoje v&nbsp;domě; svůj obytný pokoj, pokoje se&nbsp;starým nábytkem, ukázala jim obrazy a&nbsp;vůbec všechno, co&nbsp;se&nbsp;v&nbsp;zámku vyskytovalo. Šla s&nbsp;nimi do&nbsp;zahrady: k&nbsp;lípám, ke&nbsp;všem ovocným stromům, ke&nbsp;květinovým záhonům, do&nbsp;jeskyně s&nbsp;nymfou u&nbsp;kašny, ke&nbsp;stěně z&nbsp;břečťanu a&nbsp;ke všem zařízením, jaká v&nbsp;zahradě byla. Stejně tak si&nbsp;bedlivě prohlédli všechno, co&nbsp;se&nbsp;nějak vázalo k&nbsp;rolničení. K&nbsp;večeru, kdy sluneční paprsky kvetoucí zemi ozařovaly jen mírně, obešli jsme společně část okolí. Opětovně jsme po&nbsp;celé délce prošli cestu přiléhající k&nbsp;usedlosti a&nbsp;rodičům se&nbsp;líbila ta&nbsp;silnice, která umožňovala neomezený a&nbsp;zdatný a&nbsp;navrch příjemný pohyb ve&nbsp;dnech, kdy bylo zamračeno, a&nbsp;dokonce v&nbsp;zimě. Otec ani neměl slov, jak se&nbsp;ze&nbsp;všeho radoval a&nbsp;všechno si&nbsp;pochvaloval. Matylda a&nbsp;matka spolu promlouvaly často velmi dlouho a&nbsp;vždycky velmi přátelsky, nejspíš si&nbsp;vyměňovaly názory na&nbsp;vedení domácnosti a&nbsp;na hospodaření se&nbsp;vším, co&nbsp;k&nbsp;ní patří. Natálie a&nbsp;Klotylda byly téměř nerozlučné, dávaly si&nbsp;neustále najevo vřelou náklonnost a&nbsp;často, kdykoliv jsme se&nbsp;všichni vrátili do&nbsp;zámku, vydaly se&nbsp;ještě samy do&nbsp;zahrady anebo po&nbsp;některé pěšině na&nbsp;nejbližší pole.</span></p>
        <p class="chunk" data-nb-ref-number="54" data-nb-words="20" data-nb-chars="126"><span class="idea" data-nb-ref-number="54" id="idea54" data-nb-words="20" data-nb-chars="126">„Vidíš, Klotyldo,“ řekl jsem, „nemohl jsem ti&nbsp;ukázat Natáliinu podobiznu, protože jsem žádnou neměl, a&nbsp;teď ji&nbsp;máš před sebou.“</span></p>
        <p class="chunk" data-nb-ref-number="55" data-nb-words="22" data-nb-chars="155"><span class="idea" data-nb-ref-number="55" id="idea55" data-nb-words="22" data-nb-chars="155">„A&nbsp;mnohem raději než jakoukoliv podobiznu,“ odpověděla, „ale podobizna se&nbsp;musí namalovat, aby člověk později věděl, jak v&nbsp;těchhle letech Natálie vypadala.“</span></p>
        <p class="chunk" data-nb-ref-number="56" data-nb-words="42" data-nb-chars="240"><span class="idea" data-nb-ref-number="56" id="idea56" data-nb-words="42" data-nb-chars="240">Osm dnů nás Matylda nepustila z&nbsp;Hvězdného dvora a&nbsp;den co&nbsp;den jsme měli co&nbsp;dělat. Devátého dne jsme se&nbsp;uchystali, že&nbsp;všichni odjedeme do&nbsp;Růžového domu. Matylda a&nbsp;rodiče jeli v&nbsp;našem cestovním kočáře, Natálie, Klotylda a&nbsp;já ve&nbsp;voze Matyldině.</span></p>
        <p class="chunk" data-nb-ref-number="57" data-nb-words="122" data-nb-chars="707"><span class="idea" data-nb-ref-number="57" id="idea57" data-nb-words="122" data-nb-chars="707">Když jsme vyjeli vzhůru na&nbsp;kopec, otec už&nbsp;nedokázal ovládnout zvědavost. Často jsem viděl, jak v&nbsp;kočáře vstává a&nbsp;rozhlíží se. Ten den bylo oblačno, ale jasno, na&nbsp;vzdálené lesy snášely se&nbsp;přepršky, záblesky slunce vykreslovaly na&nbsp;kopcích a&nbsp;na rovinách zlaté obrazy a&nbsp;dům mého hostitele shovívavě shlížel ze&nbsp;své výšky dolů. Ačkoliv když jsme odjížděli z&nbsp;města, všechno tam už&nbsp;kvetlo, v&nbsp;okolí Růžového domu vzdor času, který jsme strávili na&nbsp;cestě a&nbsp;v&nbsp;Matyldině domě, stromy ještě neodkvetly, teprve na&nbsp;plný květ nasazovaly. Kraj totiž byl o&nbsp;hodně výše než město. Část ozimů na&nbsp;kopci teprve bujně vzrůstala, část jich se&nbsp;k&nbsp;tomu chystala, tu&nbsp;a&nbsp;tam klíčilo letní obilí a&nbsp;tu a&nbsp;tam byla ještě zahlédnout hnědá zem.</span></p>
        <p class="chunk" data-nb-ref-number="58" data-nb-words="85" data-nb-chars="499"><span class="idea" data-nb-ref-number="58" id="idea58" data-nb-words="85" data-nb-chars="499">Můj hostitel, ježto mu&nbsp;poslala Matylda zprávu, věděl, že&nbsp;přijedeme. Když jsme dorazili k&nbsp;mříži, stál už&nbsp;s&nbsp;Gustavem, s&nbsp;Eustachem, s&nbsp;Rolandem, s&nbsp;hospodyní Kateřinou, se&nbsp;správcem, se&nbsp;zahradníkem a&nbsp;s&nbsp;dalšími lidmi na&nbsp;písčitém prostranství u&nbsp;mříže, aby nás přivítal. Vystoupili jsme a&nbsp;můj otec a&nbsp;můj hostitel stanuli tváří v&nbsp;tvář. Můj hostitel měl sněhobílé vlasy, můj otec vlasy ne&nbsp;tak bílé, ale milí, vážení muži byli oba. Podali si&nbsp;ruku, na&nbsp;chvilku na&nbsp;sebe pohlíželi a&nbsp;pak si&nbsp;srdečně potřásli pravicí.</span></p>
        <p class="chunk" data-nb-ref-number="59" data-nb-words="49" data-nb-chars="262"><span class="idea" data-nb-ref-number="59" id="idea59" data-nb-words="49" data-nb-chars="262">„Buďte vítán, buďte natisíckrát vítán u&nbsp;mého prahu,“ řekl můj hostitel, „málokdy sem přijede někdo, kdo by&nbsp;byl vítán tak jako vy. A&nbsp;málokdy jsem po&nbsp;někom toužil tak jako po&nbsp;vás. Jsme už&nbsp;tak dlouho ve&nbsp;spojení a&nbsp;já už&nbsp;vás láskou k&nbsp;vašemu synovi miluji tak dlouho.“</span></p>
        <p class="chunk" data-nb-ref-number="60" data-nb-words="54" data-nb-chars="320"><span class="idea" data-nb-ref-number="60" id="idea60" data-nb-words="54" data-nb-chars="320">„A&nbsp;já vás láskou vašeho mladého přítele,“ opáčil otec, „tenhle den, který mě&nbsp;přivádí pod vaši střechu, je&nbsp;z&nbsp;mých nejmilejších. Přicházím do&nbsp;domu člověka, kterého znám díky synovi, ačkoliv musím ctít i&nbsp;státníka v&nbsp;něm. Přicházím obtížen dluhem díků. Vy&nbsp;jste mě&nbsp;vyznamenal, než jsem se&nbsp;já&nbsp;mohl v&nbsp;nejmenším zasloužit o&nbsp;vás.“</span></p>
        <p class="chunk" data-nb-ref-number="61" data-nb-words="165" data-nb-chars="942"><span class="idea" data-nb-ref-number="61" id="idea61" data-nb-words="165" data-nb-chars="942">„Toho nechme, dělalo mi&nbsp;to&nbsp;jen radost,“ opáčil můj hostitel, „ale vidíte, tak se&nbsp;chybuje, když je&nbsp;člověk posedlý vášní, zvláště když se&nbsp;setkají dva přátelé starožitností. Já&nbsp;jsem opomněl nejdřív ze&nbsp;všeho pozdravit vaši váženou manželku, tak jak by&nbsp;to&nbsp;bývalo mou povinností. Ale, drahá paní, pokud to&nbsp;zcela neomluvíte, pak to&nbsp;budete určitě mít za&nbsp;menší prohřešek než kdekterá jiná žena, ježto znáte svého manžela a&nbsp;to, jaký má&nbsp;vztah ke&nbsp;svým pokladům. Buďte mi&nbsp;vítána, a&nbsp;pokud říkám, že&nbsp;jsem si&nbsp;vás tu&nbsp;přál mít neméně než vašeho manžela, říkám pravdu, a&nbsp;váš vlastní syn bude mi&nbsp;svědkem proti vám, pokud byste snad chtěla pochybovat o&nbsp;tom, co&nbsp;tu&nbsp;říkám. Těší mě, že&nbsp;vás mohu zavést do&nbsp;svého domu, dovolte, abych se&nbsp;chopil vaší ruky. Matylda, Natálie, Jindřich, vy&nbsp;dnes musíte být trochu stranou, a&nbsp;tahle slečna, kterou asi už&nbsp;znám co&nbsp;Klotyldu, dovolí, abych ji&nbsp;měl také trochu rád a&nbsp;poprosil ji&nbsp;o&nbsp;to, aby mi&nbsp;oplácela stejně. Gustave, veď slečnu.“</span></p>
        <p class="chunk" data-nb-ref-number="62" data-nb-words="10" data-nb-chars="66"><span class="idea" data-nb-ref-number="62" id="idea62" data-nb-words="10" data-nb-chars="66">„Milostivě mi&nbsp;dovolte, abych vás směl vést,“ řekl Gustav Klotyldě.</span></p>
        <p class="chunk" data-nb-ref-number="63" data-nb-words="11" data-nb-chars="67"><span class="idea" data-nb-ref-number="63" id="idea63" data-nb-words="11" data-nb-chars="67">Něžně pohlédla na&nbsp;jinocha a&nbsp;řekla: „Prosím, abyste byl tak laskav.“</span></p>
        <p class="chunk" data-nb-ref-number="64" data-nb-words="69" data-nb-chars="408"><span class="idea" data-nb-ref-number="64" id="idea64" data-nb-words="69" data-nb-chars="408">„Než půjdeme,“ řekl ještě můj hostitel, „podívejte tady na&nbsp;mé&nbsp;dva vynikající umělce Eustacha a&nbsp;Rolanda, kteří tu&nbsp;žijí se&nbsp;mnou na&nbsp;téhle usedlosti, jíž bych říkal Bezstarostná, kdyby nebyla až&nbsp;po&nbsp;komín v&nbsp;samých starostech. Hodlají vás uvítat před domem. Podívejte tuhle i&nbsp;mou Kateřinu, která drží celý dům pohromadě, a&nbsp;pak mého správce a&nbsp;zahradníka a&nbsp;ostatní, ti&nbsp;by&nbsp;také neradi chyběli u&nbsp;té radosti z&nbsp;uvítání.“</span></p>
        <p class="chunk" data-nb-ref-number="65" data-nb-words="13" data-nb-chars="78"><span class="idea" data-nb-ref-number="65" id="idea65" data-nb-words="13" data-nb-chars="78">Otec každému podal ruku a&nbsp;matka a&nbsp;Klotylda se&nbsp;všem navýsost způsobně uklonily.</span></p>
        <p class="chunk" data-nb-ref-number="66" data-nb-words="110" data-nb-chars="644"><span class="idea" data-nb-ref-number="66" id="idea66" data-nb-words="110" data-nb-chars="644">Nato můj hostitel vzal pod paží mou matku, otec Matyldu, já&nbsp;Natálii, Gustav Klotyldu, a&nbsp;tak jsme se&nbsp;železnou mříží vydali do&nbsp;zahrady a&nbsp;do domu. Kočáry odjely na&nbsp;šafářův dvůr. V&nbsp;domě nás hned zavedli do&nbsp;našich pokojů. Matylda a&nbsp;Natálie odešly do&nbsp;svého obvyklého příbytku. Pro mého otce a&nbsp;matku zvlášť zřídili příbytek o&nbsp;třech pokojích. Ty&nbsp;měly překrásné tapety na&nbsp;stěnách a&nbsp;znamenitý nábytek. Bylo postaráno o&nbsp;veškeré pohodlí. Klotylda měla rozkošný světle modrý pokojík hned vedle. Já&nbsp;jsem z&nbsp;příbytku rodičů odešel do&nbsp;svých pokojů, které jsem měl jako obvykle. Gustav za&nbsp;mnou zavítal hned v&nbsp;první chvíli a&nbsp;nanejvýš radostně a&nbsp;s&nbsp;láskou mě&nbsp;objal.</span></p>
        <p class="chunk" data-nb-ref-number="67" data-nb-words="9" data-nb-chars="48"><span class="idea" data-nb-ref-number="67" id="idea67" data-nb-words="9" data-nb-chars="48">„Tak teď už&nbsp;je&nbsp;všechno jisté a&nbsp;potvrzené,“ řekl.</span></p>
        <p class="chunk" data-nb-ref-number="68" data-nb-words="28" data-nb-chars="171"><span class="idea" data-nb-ref-number="68" id="idea68" data-nb-words="28" data-nb-chars="171">„Jisté a&nbsp;potvrzené,“ opáčil jsem, „jestli bůh všechno ráčí dokonat. Teď už&nbsp;jsi opravdu mým drahým milovaným bratrem, i&nbsp;když podle litery jím budeš teprve za&nbsp;nějakou dobu.“</span></p>
        <p class="chunk" data-nb-ref-number="69" data-nb-words="6" data-nb-chars="32"><span class="idea" data-nb-ref-number="69" id="idea69" data-nb-words="6" data-nb-chars="32">„Mohu ti&nbsp;také tykat?“ zeptal se.</span></p>
        <p class="chunk" data-nb-ref-number="70" data-nb-words="5" data-nb-chars="32"><span class="idea" data-nb-ref-number="70" id="idea70" data-nb-words="5" data-nb-chars="32">„Budu upřímně rád,“ opáčil jsem.</span></p>
        <p class="chunk" data-nb-ref-number="71" data-nb-words="8" data-nb-chars="49"><span class="idea" data-nb-ref-number="71" id="idea71" data-nb-words="8" data-nb-chars="49">„Tak tedy, můj milovaný, můj drahý bratře,“ řekl.</span></p>
        <p class="chunk" data-nb-ref-number="72" data-nb-words="11" data-nb-chars="67"><span class="idea" data-nb-ref-number="72" id="idea72" data-nb-words="11" data-nb-chars="67">„Navždycky, dokud budeme žít, ať&nbsp;už&nbsp;se&nbsp;přihodí cokoliv,“ řekl jsem.</span></p>
        <p class="chunk" data-nb-ref-number="73" data-nb-words="33" data-nb-chars="206"><span class="idea" data-nb-ref-number="73" id="idea73" data-nb-words="33" data-nb-chars="206">„Navždycky,“ odpověděl, „ale teď se&nbsp;rychle převlékni, abys nepřišel pozdě. V&nbsp;síni pro návštěvníky v&nbsp;přízemí se&nbsp;sejdeme ještě jednou ke&nbsp;společnému uvítání, než se&nbsp;vydáme k&nbsp;obědu. Musím se&nbsp;sám ještě upravit.“</span></p>
        <p class="chunk" data-nb-ref-number="74" data-nb-words="74" data-nb-chars="427"><span class="idea" data-nb-ref-number="74" id="idea74" data-nb-words="74" data-nb-chars="427">Bylo to&nbsp;tak, jak Gustav říkal, a&nbsp;všem se&nbsp;už&nbsp;předtím dostalo pozvání. Gustav ode mne odešel a&nbsp;já se&nbsp;převlékl. Sešli jsme se&nbsp;všichni v&nbsp;síni pro návštěvníky v&nbsp;přízemí, v&nbsp;ní jsem, když jsem byl v&nbsp;tomhle domě poprvé, osaměle čekal, když se&nbsp;můj hostitel vypravil shánět mi&nbsp;večeři. Slyšel jsem tehdy až&nbsp;vevnitř zpívat ptáky. Vykládanou podlahu dnes celou pokrýval velice krásný koberec. Na&nbsp;to&nbsp;shromáždění pozvali i&nbsp;Eustacha a&nbsp;Rolanda.</span></p>
        <p class="chunk" data-nb-ref-number="75" data-nb-words="273" data-nb-chars="1595"><span class="idea" data-nb-ref-number="75" id="idea75" data-nb-words="273" data-nb-chars="1595">Když se&nbsp;všichni dostavili, můj hostitel, který se&nbsp;oblékl slavnostně jako my, vstal a&nbsp;zahovořil: „Ještě jednou všechny, kdo sem přijeli, vítám ve&nbsp;zdech tohoto domu. Je&nbsp;to&nbsp;krásný den. I&nbsp;když nejeden milý přítel a&nbsp;do jisté míry kamarád z&nbsp;bitvy, kterého ještě mám, tady není, nemůže se&nbsp;tu&nbsp;zkrátka sejít všechno, co&nbsp;má&nbsp;člověk rád. To&nbsp;podstatné je&nbsp;tu, je&nbsp;tu&nbsp;z&nbsp;milého důvodu, z&nbsp;něhož může pro leckoho vzejít den ještě krásnější. Vy, velevážená paní, matko toho mladého muže, který při různých příležitostech pobýval pod střechou tohoto domu, buďte v&nbsp;domě vítána. Dům vaše jméno často slýchal a&nbsp;také to, jaké jsou vaše ctnosti, a&nbsp;i když zvuk řeči často nejspíš zvěstoval něco zcela jiného, nevědomky z&nbsp;toho všeho zaznívaly vaše vlastnosti, hromadily se&nbsp;tu&nbsp;a&nbsp;podněcovaly úctu a, dovolte starému člověku ten výraz, lásku. Vy, můj ušlechtilý příteli&nbsp;– dovolte mi&nbsp;vás tak pojmenovat, rád vám tak říkám šedá hlavo jako já, ale váženější vzhledem k&nbsp;tomu, jakou úctu k&nbsp;vám chovají vaše děti, a&nbsp;tudíž i&nbsp;jiní lidé, vy&nbsp;jste spolu se&nbsp;svou manželkou obývali neviditelní tenhle dům a&nbsp;ctíte ho, když teď vidí v&nbsp;těchhle prostorách dokonce vaše postavy samotné. Vy, Klotyldo, doputovala jste sem s&nbsp;rodiči a&nbsp;jste rovněž ve&nbsp;svém majetku. K&nbsp;tobě, Matyldo, mluvím teprve teď, poté co&nbsp;jsem promlouval k&nbsp;ostatním, kteří práh tohohle domu nepřekračovali tak často jako ty. Ty&nbsp;nám dnes přinášíš něco, co&nbsp;bude všem milé. Buď proto vítána a&nbsp;pozdravena neméně, než jsi tu&nbsp;bývala vždycky vítána a&nbsp;pozdravena. Buď vítána, Natálie, a&nbsp;buďte pozdraven, Jindřichu. Eustach, Roland, Gustav jsou tu&nbsp;jako svědkové toho, co&nbsp;se&nbsp;tu&nbsp;bude dít.“</span></p>
        <p class="chunk" data-nb-ref-number="76" data-nb-words="23" data-nb-chars="123"><span class="idea" data-nb-ref-number="76" id="idea76" data-nb-words="23" data-nb-chars="123">Má&nbsp;matka na&nbsp;to&nbsp;odpověděla: „Já si&nbsp;vždycky myslela, že&nbsp;budeme v&nbsp;tomhle domě srdečně vítáni, je&nbsp;to&nbsp;tak, děkuji za&nbsp;to&nbsp;velice.“</span></p>
        <p class="chunk" data-nb-ref-number="77" data-nb-words="14" data-nb-chars="73"><span class="idea" data-nb-ref-number="77" id="idea77" data-nb-words="14" data-nb-chars="73">„Děkuji také, a&nbsp;kéž se&nbsp;stvrdí dobré mínění, které o&nbsp;nás máte,“ řekl otec.</span></p>
        <p class="chunk" data-nb-ref-number="78" data-nb-words="4" data-nb-chars="27"><span class="idea" data-nb-ref-number="78" id="idea78" data-nb-words="4" data-nb-chars="27">Klotylda se&nbsp;jenom uklonila.</span></p>
        <p class="chunk" data-nb-ref-number="79" data-nb-words="73" data-nb-chars="431"><span class="idea" data-nb-ref-number="79" id="idea79" data-nb-words="73" data-nb-chars="431">Matylda zahovořila: „Díky ti&nbsp;za&nbsp;to&nbsp;pozdravení, Gustave; a&nbsp;říkáš-li, že&nbsp;přináším něco, co&nbsp;bude všem milé, pak oznamuji, že&nbsp;Jindřich Drendorf a&nbsp;Natálie se&nbsp;před devíti dny ve&nbsp;Hvězdném dvoře zasnoubili. Vypravili jsme se&nbsp;za&nbsp;tebou, abychom vymohli tvé svolení k&nbsp;tomu úmyslu. Tys vždycky jednal s&nbsp;Natálií jako otec. To, čím teď je, je&nbsp;valnou většinou díky tobě. Proto by&nbsp;ji&nbsp;nemohl nikdy blažit svazek, který by&nbsp;neměl tvé plné požehnání.“</span></p>
        <p class="chunk" data-nb-ref-number="80" data-nb-words="266" data-nb-chars="1537"><span class="idea" data-nb-ref-number="80" id="idea80" data-nb-words="266" data-nb-chars="1537">„Natálie je&nbsp;hodná, výtečná dívka,“ opáčil můj hostitel, „je teď taková, jaká je, svou nejvnitřnější povahou a&nbsp;díky výchově. Možná jsem k&nbsp;tomu trochu přispěl, tak jako všichni ne&nbsp;zrovna zlí lidé, s&nbsp;nimiž se&nbsp;stýkáme, přispívají něčím dobrým k&nbsp;naší povaze. Ty&nbsp;víš, že&nbsp;ten svazek, který uzavřeli, má&nbsp;mé&nbsp;svolení a&nbsp;že mu&nbsp;přeji samé štěstí. Protože však mi&nbsp;říkáš ‚Natáliin otec‘, musíš mi&nbsp;dovolit, abych také jako otec jednal. Natálie jako má&nbsp;dědička dostane Strázný dvůr se&nbsp;vším, co&nbsp;k&nbsp;němu patří, a&nbsp;se vším, co&nbsp;je&nbsp;v&nbsp;něm a&nbsp;na něm, dostane také, ježto nemám žádné příbuzné, i&nbsp;všechno ostatní, co&nbsp;mám. Odevzdání se&nbsp;odehraje tak, že&nbsp;jeden díl veškerého majetku dostane v&nbsp;den svého sňatku, spolu s&nbsp;dokumenty, které jí&nbsp;přisuzují nárok na&nbsp;zbytek, jenž jí&nbsp;připadne v&nbsp;den mé&nbsp;smrti. V&nbsp;dokumentech bude uvedeno něco darů přátelům a&nbsp;sloužícím, ty&nbsp;jim Natálie ráda odevzdá. Protože jsem otec, také svou milou dceru náležitě opatřím, od&nbsp;své matky může přijímat pouze dary. A&nbsp;musíte mi&nbsp;dovolit jistou svéhlavost, pokud byste ji&nbsp;chtěli potlačit, velice by&nbsp;mě&nbsp;to&nbsp;zarmucovalo. Sňatek ať&nbsp;se&nbsp;slaví na&nbsp;Strázném dvoře. Sem ženich před několika lety nejdřív zavítal, tady jste ho&nbsp;poznali, tady možná vzklíčila ona náklonnost a&nbsp;tady konečně pobývá otec, jak jste mě&nbsp;zrovna nazvali. Ode dne sňatku bude na&nbsp;Strázném dvoře zchystán příbytek pro mladé manžele, ale nebude se&nbsp;po&nbsp;nich požadovat, aby ho&nbsp;používali. Ať&nbsp;si&nbsp;příbytek zřídí podle svého výběru buď na&nbsp;Strázném dvoře, anebo ve&nbsp;Hvězdném dvoře, anebo ve&nbsp;městě, anebo i&nbsp;střídavě tam a&nbsp;tady, jak se&nbsp;jim to&nbsp;bude líbit.“</span></p>
        <p class="chunk" data-nb-ref-number="81" data-nb-words="89" data-nb-chars="520"><span class="idea" data-nb-ref-number="81" id="idea81" data-nb-words="89" data-nb-chars="520">Matylda po&nbsp;celý ten proslov seděla na&nbsp;židli důstojně a&nbsp;řádně, stejně tak jako mezi všemi shromážděnými panovala hluboká vážnost. Matylda se&nbsp;snažila neměnit své chování; nicméně z&nbsp;očí jí&nbsp;vytryskly slzy a&nbsp;ústa se&nbsp;jí&nbsp;chvěla silným pohnutím. Vstala a&nbsp;chtěla něco říci; ale nedokázala to&nbsp;a&nbsp;jen podala Risachovi ruku. Ten obešel stůl&nbsp;– protože je&nbsp;dělil jeho roh&nbsp;–, jemně Matyldu dotlačil zpátky na&nbsp;židli, políbil ji&nbsp;poklidně na&nbsp;čelo a&nbsp;rukou ji&nbsp;jednou pohladil po&nbsp;vlasech, které měla nad jemným čelem hladce učesané na&nbsp;pěšinku.</span></p>
        <p class="chunk" data-nb-ref-number="82" data-nb-words="251" data-nb-chars="1402"><span class="idea" data-nb-ref-number="82" id="idea82" data-nb-words="251" data-nb-chars="1402">Nato se&nbsp;ujal slova můj otec, hned jak se&nbsp;Risach vrátil na&nbsp;své místo, a&nbsp;zahovořil: „Je tu&nbsp;ještě jeden otec a&nbsp;ten by&nbsp;také chtěl říci několik slov a&nbsp;stanovit si&nbsp;několik podmínek. Především, barone z&nbsp;Risachu, přijměte ode mě&nbsp;nejupřímnější díky jménem mé&nbsp;rodiny, že&nbsp;jste jednoho jejího člena považoval za&nbsp;hodna toho, aby byl přijat za&nbsp;člena rodiny vaší. Naší rodině se&nbsp;tím prokázala čest a&nbsp;můj syn Jindřich se&nbsp;dojista bude snažit, aby si&nbsp;vydobyl všechny vlastnosti, které jsou nezbytné, aby mohl plnit své nové povinnosti a&nbsp;obecně osvědčil lidskou důstojnost, bez níž část té&nbsp;lepší lidské společnosti nemůže existovat. Doufám, že&nbsp;tady mohu za&nbsp;syna ručit, a&nbsp;i vy&nbsp;v&nbsp;to doufáte, protože jste ho&nbsp;uvedl do&nbsp;postavení, v&nbsp;němž teď je. Můj syn do&nbsp;nové domácnosti přinese něco, co&nbsp;se&nbsp;snad nebude mít za&nbsp;nemístné. V&nbsp;mém domě ve&nbsp;městě bude pro novomanžele zchystán náležitý byt, a&nbsp;pokud bych měl jednou dát přednost životu na&nbsp;venkově, najdou místo i&nbsp;v&nbsp;mém novém obydlí. Svůj vlastní řádný dům ať&nbsp;si&nbsp;zbudují, jak jim je&nbsp;libo. Že&nbsp;bude svatba na&nbsp;Strázném dvoře, to&nbsp;je&nbsp;podle mého názoru správné, a&nbsp;myslím si, že&nbsp;tohle opatření nebude nikdo zpochybňovat. A&nbsp;teď mám k&nbsp;vám ještě prosbu, barone z&nbsp;Risachu, přijměte mě, starého člověka, a&nbsp;mou starou manželku spolu s&nbsp;naší dcerou do&nbsp;vaší rodiny ne&nbsp;s&nbsp;nelibostí. My&nbsp;jsme lidé měšťanští a&nbsp;jako takoví jsme žili prostě; ale snažili se&nbsp;zachovat si&nbsp;v&nbsp;každém ohledu čest a&nbsp;dobré jméno.“</span></p>
        <p class="chunk" data-nb-ref-number="83" data-nb-words="139" data-nb-chars="756"><span class="idea" data-nb-ref-number="83" id="idea83" data-nb-words="139" data-nb-chars="756">„Znám vás už&nbsp;dlouho,“ odpověděl mu&nbsp;Risach, „ačkoliv ne&nbsp;osobně, a&nbsp;už dlouho jsem si&nbsp;vás nadmíru vážil. Ještě více jsem si&nbsp;vás vážil a&nbsp;měl vás rád, od&nbsp;té&nbsp;doby, co&nbsp;znám vašeho syna. Nakolik se&nbsp;raduji, že&nbsp;vejdu s&nbsp;vámi do&nbsp;užších vztahů, to&nbsp;vám může říci váš syn a&nbsp;to vám budoucnost ukáže. Pokud jde o&nbsp;to měšťanství, já&nbsp;jsem do&nbsp;tohoto stavu patřil. Pomíjivá konání, o&nbsp;nichž se&nbsp;řeklo, že&nbsp;jsou to&nbsp;zásluhy, vyrvala mě&nbsp;z&nbsp;něho na&nbsp;nějaký čas, díky dceři, které jsem nabyl, vracím se&nbsp;k&nbsp;němu, protože pouze ten mi&nbsp;přísluší. Úctyhodný, důstojný muži, neustále činný a&nbsp;s&nbsp;rodinným životem, který má&nbsp;pevné základy, jestliže mě, ač&nbsp;nemá ani jedno, ani druhé, pokládáte za&nbsp;člověka, který za&nbsp;něco stojí, pojďte na&nbsp;mé&nbsp;srdce a&nbsp;putujme posledními svými dny přátelsky bok po&nbsp;boku.“</span></p>
        <p class="chunk" data-nb-ref-number="84" data-nb-words="38" data-nb-chars="212"><span class="idea" data-nb-ref-number="84" id="idea84" data-nb-words="38" data-nb-chars="212">Oba muži vstali ze&nbsp;svých míst, na&nbsp;půli cestě se&nbsp;potkali, objali se&nbsp;a&nbsp;chvíli se&nbsp;pevně drželi. Jak něco takového všechny vzrušilo, to&nbsp;dokazovala skutečnost, že&nbsp;v&nbsp;pokoji bylo ticho jako v&nbsp;hrobě a&nbsp;nejedno oko zvlhlo.</span></p>
        <p class="chunk" data-nb-ref-number="85" data-nb-words="31" data-nb-chars="155"><span class="idea" data-nb-ref-number="85" id="idea85" data-nb-words="31" data-nb-chars="155">Má&nbsp;matka, když Risach odešel od&nbsp;Matyldy, pokročila k&nbsp;ní, usedla jí&nbsp;po&nbsp;boku a&nbsp;vzala ji&nbsp;za&nbsp;obě ruce. Ženy se&nbsp;políbily a&nbsp;pořád ještě se&nbsp;málem držely v&nbsp;objetí.</span></p>
        <p class="chunk" data-nb-ref-number="86" data-nb-words="45" data-nb-chars="236"><span class="idea" data-nb-ref-number="86" id="idea86" data-nb-words="45" data-nb-chars="236">Já&nbsp;jsem s&nbsp;Natálií přišel teď k&nbsp;Risachovi a&nbsp;řekli jsme mu, že&nbsp;mu&nbsp;z&nbsp;hloubi srdce děkujeme za&nbsp;všechnu tu&nbsp;lásku a&nbsp;vlídnost, jakou projevuje vůči nám, a&nbsp;že nebudeme usilovat než o&nbsp;to, abychom si&nbsp;jeho dobré mínění o&nbsp;nás zasloužili stále více.</span></p>
        <p class="chunk" data-nb-ref-number="87" data-nb-words="11" data-nb-chars="67"><span class="idea" data-nb-ref-number="87" id="idea87" data-nb-words="11" data-nb-chars="67">„Jste milí a&nbsp;přátelští a&nbsp;poctiví,“ řekl, „a všechno dopadne dobře.“</span></p>
        <p class="chunk" data-nb-ref-number="88" data-nb-words="23" data-nb-chars="130"><span class="idea" data-nb-ref-number="88" id="idea88" data-nb-words="23" data-nb-chars="130">Vrátili jsme se&nbsp;na&nbsp;své židle a&nbsp;Eustach, Klotylda, Roland, Gustav, a&nbsp;dokonce rodiče nám popřáli hodně štěstí a&nbsp;jen a&nbsp;jen požehnání.</span></p>
        <p class="chunk" data-nb-ref-number="89" data-nb-words="72" data-nb-chars="422"><span class="idea" data-nb-ref-number="89" id="idea89" data-nb-words="72" data-nb-chars="422">Nato se&nbsp;debata stočila na&nbsp;věci jednodušší a&nbsp;obyčejnější. Leckdo také častěji vstal a&nbsp;přidal se&nbsp;k&nbsp;těm a&nbsp;k&nbsp;oněm. Má&nbsp;matka se&nbsp;dnes ozdobila některými z&nbsp;nejkrásnějších otcových rytých kamenů. Můj hostitel po&nbsp;nich už&nbsp;předtím často pokukoval; teď však už&nbsp;on&nbsp;a&nbsp;Eustach tomu půvabu nedokázali odolat, přikročili k&nbsp;mé matce, užasle si&nbsp;prohlíželi kameny a&nbsp;rozmlouvali o&nbsp;nich. Později se&nbsp;k&nbsp;nim přidal Roland. Otci zářily oči radostí.</span></p>
        <p class="chunk" data-nb-ref-number="90" data-nb-words="33" data-nb-chars="198"><span class="idea" data-nb-ref-number="90" id="idea90" data-nb-words="33" data-nb-chars="198">Debata trvala ještě nějakou chvíli, pak jsme se&nbsp;rozloučili a&nbsp;vydali jsme se&nbsp;na&nbsp;procházku, která se&nbsp;měla uskutečnit ještě před obědem. Měli jsme se&nbsp;sejít na&nbsp;písčitém prostranství před mříží s&nbsp;růžemi.</span></p>
        <p class="chunk" data-nb-ref-number="91" data-nb-words="11" data-nb-chars="55"><span class="idea" data-nb-ref-number="91" id="idea91" data-nb-words="11" data-nb-chars="55">Převlékli jsme se&nbsp;do&nbsp;jiných šatů a&nbsp;sešli se&nbsp;před domem.</span></p>
        <p class="chunk" data-nb-ref-number="92" data-nb-words="99" data-nb-chars="564"><span class="idea" data-nb-ref-number="92" id="idea92" data-nb-words="99" data-nb-chars="564">Můj otec, protože byl nejspíš velice zvědavý na&nbsp;to, aby v&nbsp;domě všechno uviděl, přidružil se&nbsp;k&nbsp;Risachovi, stáli u&nbsp;růžových keříků a&nbsp;můj hostitel otci všechno vysvětloval. Matylda stála po&nbsp;boku matce, Klotylda a&nbsp;Natálie se&nbsp;držely v&nbsp;podpaží a&nbsp;já a&nbsp;Gustav, jakož i&nbsp;čas od&nbsp;času Eustach a&nbsp;Roland, jsme se&nbsp;drželi poblíž oněch starých mužů. Z&nbsp;písčitého prostranství jsme šli do&nbsp;zahrady, aby má&nbsp;rodina viděla nejprve ji. Můj hostitel dělal otci průvodce a&nbsp;všechno mu&nbsp;ukazoval a&nbsp;objasňoval. Tam kde matku a&nbsp;Klotyldu zaujalo, co&nbsp;vidí, podávaly jim výklad ženy, co&nbsp;šly s&nbsp;nimi.</span></p>
        <p class="chunk" data-nb-ref-number="93" data-nb-words="15" data-nb-chars="81"><span class="idea" data-nb-ref-number="93" id="idea93" data-nb-words="15" data-nb-chars="81">„Ale tady vidím motýly,“ řekl můj otec, když jsme v&nbsp;zahradě došli už&nbsp;dost daleko.</span></p>
        <p class="chunk" data-nb-ref-number="94" data-nb-words="59" data-nb-chars="353"><span class="idea" data-nb-ref-number="94" id="idea94" data-nb-words="59" data-nb-chars="353">„Asi by&nbsp;nebylo myslitelné a&nbsp;možné, aby mí&nbsp;ptáci vyhubili veškeré zárodky,“ odpověděl mu&nbsp;můj hostitel, „oni jen brání tomu, aby se&nbsp;neúměrně množily. Několik jich vždycky zbude a&nbsp;ty jsou pak potravou na&nbsp;příští rok. Nadto přilétají motýli i&nbsp;zdaleka. Byly by&nbsp;možná i&nbsp;krásnou ozdobou zahrady, nebýt toho, že&nbsp;housenky jsou velice často pro nás lidi škodlivé.“</span></p>
        <p class="chunk" data-nb-ref-number="95" data-nb-words="14" data-nb-chars="83"><span class="idea" data-nb-ref-number="95" id="idea95" data-nb-words="14" data-nb-chars="83">„Ale copak i&nbsp;ptáci neškodí mnohdy na&nbsp;stromech nejednomu ovoci?“ zeptal se&nbsp;můj otec.</span></p>
        <p class="chunk" data-nb-ref-number="96" data-nb-words="70" data-nb-chars="405"><span class="idea" data-nb-ref-number="96" id="idea96" data-nb-words="70" data-nb-chars="405">„Ano, škodí,“ opáčil můj hostitel, „napadají hlavně různé druhy třešní a&nbsp;jiné měkčí odrůdy ovoce; ale v&nbsp;poměru k&nbsp;užitku, jaký mi&nbsp;ptáci přinášejí, je&nbsp;škoda hodně nepatrná, jen ať&nbsp;si&nbsp;z&nbsp;té hojnosti, jakou mi&nbsp;zjednávají, také užijí nějaký ten díl, a&nbsp;konečně, ježto dostanou vedle své přirozené potravy ode mě&nbsp;i&nbsp;něco mimořádného a&nbsp;občas i&nbsp;nějakou tu&nbsp;lahůdku, oslabuje se&nbsp;tím jejich nutkání útočit na&nbsp;mé&nbsp;ovoce.“</span></p>
        <p class="chunk" data-nb-ref-number="97" data-nb-words="108" data-nb-chars="673"><span class="idea" data-nb-ref-number="97" id="idea97" data-nb-words="108" data-nb-chars="673">Prošli jsme celou zahradou. Bedlivě jsme si&nbsp;všechno prohlédli, každý květinový záhon, každou jednotlivou zajímavou květinu, každý strom, každý zeleninový záhon, lipovou alej, včelín, skleníky. Den se&nbsp;už&nbsp;téměř rozjasnil a&nbsp;všude spočívala a&nbsp;voněla spousta květin. Došli jsme až&nbsp;nahoru k&nbsp;velké třešni a&nbsp;od ní&nbsp;jsme se&nbsp;ohlíželi na&nbsp;zahradu. Otec si&nbsp;připadal přešťastný, že&nbsp;může to&nbsp;všechno vidět a&nbsp;prohlížet si. Matka nejspíš nevěnovala všemu kolem sebe pozornost takovou jako otec, a&nbsp;asi s&nbsp;Matyldou mluvily spíš o&nbsp;radostech a&nbsp;strastech a&nbsp;o&nbsp;budoucnosti svých dětí. A&nbsp;také Klotylda a&nbsp;Natálie se&nbsp;bavily převážně nikoliv o&nbsp;zahradě. Zřejmě nitky své rozmluvy spřádaly o&nbsp;věcech jiných.</span></p>
        <p class="chunk" data-nb-ref-number="98" data-nb-words="36" data-nb-chars="199"><span class="idea" data-nb-ref-number="98" id="idea98" data-nb-words="36" data-nb-chars="199">Od&nbsp;velké třešně jsme se&nbsp;museli vydat zase zpátky do&nbsp;domu, protože doba, která ještě zbývala do&nbsp;oběda, plynula a&nbsp;plynula. Na&nbsp;chvilku jsme všichni odešli do&nbsp;svých pokojů a&nbsp;sešli se&nbsp;poté zase v&nbsp;jídelně.</span></p>
        <p class="chunk" data-nb-ref-number="99" data-nb-words="184" data-nb-chars="1050"><span class="idea" data-nb-ref-number="99" id="idea99" data-nb-words="184" data-nb-chars="1050">Odpoledne se&nbsp;mělo věnovat prohlídce šafářského dvora, luk a&nbsp;polí. Od&nbsp;velké třešně jsme šli na&nbsp;obilný vrch a&nbsp;po něm dál až&nbsp;k&nbsp;polnímu odpočinku. Dali jsme se&nbsp;přesně tou cestou, kterou jsem onoho večera šel se&nbsp;svým hostitelem, když jsem se&nbsp;poprvé ocitl na&nbsp;Strázném dvoře. Trochu jsme se&nbsp;z&nbsp;polního odpočinku rozhlédli kolem. Jasan zrovna nasazoval na&nbsp;první drobné listy a&nbsp;snažil se&nbsp;je&nbsp;rozprostřít. Nemohli jsme si&nbsp;sednout, protože lavička byla na&nbsp;to&nbsp;příliš malá. Od&nbsp;polního odpočinku jsme šli na&nbsp;šafářův dvůr. Dali jsme se&nbsp;cestou, kterou jsem kdysi putoval s&nbsp;Natálií. Když jsme si&nbsp;prohlédli šafářův dvůr, kde můj hostitel otci ukázal to&nbsp;nejmenší i&nbsp;to největší a&nbsp;vyložil mu, jak tu&nbsp;všechno vypadalo dříve, co&nbsp;z&nbsp;toho všechno vzešlo a&nbsp;co ještě má&nbsp;vzejít, prošli jsme se&nbsp;po&nbsp;lukách u&nbsp;šafářova dvora, po&nbsp;polích na&nbsp;svahu kopce s&nbsp;Růžovým domem, pak jsme obešli celý kopec, dali se&nbsp;nahoru houštinou u&nbsp;rybníka a&nbsp;odtud podle Olšového potoka zpátky, takže jsme znovu došli k&nbsp;velké třešni a&nbsp;odtud se&nbsp;vrátili do&nbsp;domu. Mezitím nadešel večer. Všechno budilo otcův obdiv.</span></p>
        <p class="chunk" data-nb-ref-number="100" data-nb-words="507" data-nb-chars="2970"><span class="idea" data-nb-ref-number="100" id="idea100" data-nb-words="507" data-nb-chars="2970">Příští den se&nbsp;měl věnovat prohlídce interiérů domu, jeho uměleckých pokladů a&nbsp;všeho, co&nbsp;v&nbsp;něm jinak bylo. Můj hostitel otce nejdříve zavedl do&nbsp;všech pokojů v&nbsp;přízemí, pak mramorovou chod­bou po&nbsp;schodišti nahoru k&nbsp;mramorové soše. Všichni jsme šli s&nbsp;nimi, vyjma Eustacha a&nbsp;Rolanda. U&nbsp;mramorové sochy jsme pobyli hodně dlouho. Od&nbsp;ní&nbsp;jsme se&nbsp;vydali do&nbsp;mramorové síně, kde můj hostitel otci vyjmenoval všechny druhy mramoru a&nbsp;označil místa, kde se&nbsp;vyskytují. Pak jsme postupně zašli do&nbsp;obytných pokojů mého hostitele, do&nbsp;pokojů s&nbsp;obrazy, s&nbsp;knihami, s&nbsp;mědirytinami, do&nbsp;čtenářského pokoje, do&nbsp;rohového pokoje s&nbsp;římsami pro ptáky, a&nbsp;nakonec do&nbsp;pokojů pro hosty a&nbsp;do Matyldina příbytku. Také jsme si&nbsp;prohlédli Rolandovu jizbu, kde byl na&nbsp;stojanu jeho skoro již hotový obraz. Na&nbsp;závěr jsme zašli do&nbsp;truhlárny a&nbsp;prohlédli jsme si&nbsp;veškeré zařízení a&nbsp;všechno, co&nbsp;se&nbsp;tu&nbsp;právě zvelebovalo. Jestliže včera otec byl už&nbsp;plný obdivu, dnes byl téměř bez sebe. Mramorová socha ho&nbsp;uvedla v&nbsp;takové nadšení, až&nbsp;se&nbsp;vyslovil, že&nbsp;si&nbsp;ze&nbsp;svých cest nedokáže vzpomenout na&nbsp;příliš antických děl, jež by&nbsp;byla lepší než tahle socha. Prohlížel si&nbsp;ji&nbsp;znovu a&nbsp;znovu a&nbsp;ze všech stran, tu&nbsp;část a&nbsp;zas onu, a&nbsp;celek se&nbsp;podrobně probíral. Něčím takovým, řekl otec, nemůže se&nbsp;ani zdaleka pochlubit, pouze některé z&nbsp;jeho starých rytých kamenů by&nbsp;snad obstály vedle téhle sochy. Mramorová síň se&nbsp;mu&nbsp;navýsost líbila a&nbsp;zbudovat takovou komnatu mu&nbsp;připadalo jako šťastný nápad. Chválil mého hostitele, že&nbsp;je&nbsp;tak trpělivý při pátrání po&nbsp;mramoru, a&nbsp;velebil všechny, kdo navrhli jeho sestavu, aby vzniklo něco tak ryzího a&nbsp;velkolepého. Nadmíru živě se&nbsp;otec zajímal o&nbsp;starý nábytek, o&nbsp;obrazy, o&nbsp;knihy, o&nbsp;mědirytiny, všechno si&nbsp;bedlivě prohlížel a&nbsp;o&nbsp;lecčems promlouval jako milovník i&nbsp;jako znalec. Můj hostitel se&nbsp;s&nbsp;ním snadno shodl, jejich názory spolu zhusta ladily a&nbsp;zhusta se&nbsp;doplňovaly, nakolik se&nbsp;arci vůbec mohly vyslovovat názory ve&nbsp;společnosti, kde se&nbsp;člověk musel vyjadřovat stručně. Má&nbsp;matka se&nbsp;vroucně radovala, že&nbsp;je&nbsp;otec tak šťastný. Tak se&nbsp;tedy přece jenom splnilo, po&nbsp;čem tak často toužila, aby otec zavítal do&nbsp;domu mého hostitele, a&nbsp;splnilo se&nbsp;to&nbsp;všechno mile tak, jak by&nbsp;se&nbsp;dojista nikdy předtím nenadála. Na&nbsp;Rolandův obraz se&nbsp;otec díval velice pozorně, měl ho&nbsp;za&nbsp;nanejvýš zajímavý, mluvil s&nbsp;Risachem o&nbsp;tom a&nbsp;o&nbsp;onom, co&nbsp;je&nbsp;na&nbsp;něm, a&nbsp;vyjádřil se, že&nbsp;soudě podle tohohle díla, má&nbsp;Roland nejspíš před sebou nadějnou budoucnost. Že&nbsp;to&nbsp;mého hostitele naplňovalo potěšením, kdyžtě se&nbsp;ten výtvor setkal s&nbsp;takovým uznáním od&nbsp;člověka, u&nbsp;něhož ze&nbsp;všeho, co&nbsp;říkal, vyplývalo, že&nbsp;má&nbsp;k&nbsp;takovému soudu oprávnění, je&nbsp;zcela pochopitelné. Ti&nbsp;dva muži k&nbsp;sobě lnuli víc a&nbsp;více a&nbsp;občas i&nbsp;zapomínali na&nbsp;to, že&nbsp;jsou tu&nbsp;ještě i&nbsp;ostatní. V&nbsp;truhlárně, kde průvodcem byl Eustach, obhlédli jsme si&nbsp;postupně nejenom všechny kresby a&nbsp;plány, ale i&nbsp;celé zařízení, a&nbsp;to, jak se&nbsp;tu&nbsp;postupuje, včetně všech nástrojů, bylo podrobeno bedlivé prohlídce. Otec byl se&nbsp;vším navýsost spokojen. Na&nbsp;prohlídku těchhle věcí jsme potřebovali celý den.</span></p>
        <p class="chunk" data-nb-ref-number="101" data-nb-words="19" data-nb-chars="117"><span class="idea" data-nb-ref-number="101" id="idea101" data-nb-words="19" data-nb-chars="117">Druhého dne jsme jeli do&nbsp;Alizkého lesa, aby můj hostitel mohl rodičům ukázat polesí, které patřilo k&nbsp;Stráznému dvoru.</span></p>
        <p class="chunk" data-nb-ref-number="102" data-nb-words="214" data-nb-chars="1268"><span class="idea" data-nb-ref-number="102" id="idea102" data-nb-words="214" data-nb-chars="1268">Další dny už&nbsp;společnost tak nesjednocovaly. Rozdělili jsme se&nbsp;a&nbsp;každý se&nbsp;věnoval tomu, co&nbsp;pro něj zrovna bylo nejpřitažlivější. Za&nbsp;mnou a&nbsp;za Natálií přicházeli postupně všichni obyvatelé Strázného dvora, popřát nám štěstí a&nbsp;požehnání k&nbsp;našemu nadcházejícímu sňatku. Teprve teď, když jsme se&nbsp;zasnoubili, nabyli jistoty, že&nbsp;k&nbsp;tomu dojde, tušili to&nbsp;ovšem a&nbsp;usuzovali na&nbsp;to&nbsp;už&nbsp;dříve z&nbsp;některých událostí, které viděli. Můj otec postupně doháněl v&nbsp;jednotlivostech to, co&nbsp;už&nbsp;viděl obecně, byl hned tu, hned tam a&nbsp;hodně byl pohromadě s&nbsp;majitelem domu. Ženy si&nbsp;dávaly záležet na&nbsp;všem, co&nbsp;se&nbsp;týkalo domácnosti, a&nbsp;drahnou dobu kroužily kolem Kateřiny. My&nbsp;mladší jsme se&nbsp;hodně vyskytovali na&nbsp;zahradě, chodili na&nbsp;nejedno místo v&nbsp;ní a&nbsp;vydávali se&nbsp;na&nbsp;procházky. Několikrát jsme byli u&nbsp;zahradníkových, jednou jsme dlouho seděli s&nbsp;nimi u&nbsp;stolu a&nbsp;důkladně jsme si&nbsp;sami prohlíželi skleníky a&nbsp;dali si&nbsp;od&nbsp;zahradníka vysvětlit to&nbsp;a&nbsp;ono, co&nbsp;se&nbsp;tu&nbsp;vyskytovalo. Jeden den jsme byli všichni i&nbsp;v&nbsp;Jenském dvoře a&nbsp;obyvatelé Jenského dvora byli druhý den na&nbsp;Strázném dvoře. Rákosecký farář a&nbsp;několik váženějších obyvatel té&nbsp;končiny přibylo z&nbsp;blízka i&nbsp;z&nbsp;daleka, aby přednesli blahopřání k&nbsp;té události, o&nbsp;níž se&nbsp;dozvěděli. I&nbsp;sedláci ze&nbsp;sousedství a&nbsp;další, kdo znali mě&nbsp;a&nbsp;Natálii, přišli kvůli témuž.</span></p>
        <p class="chunk" data-nb-ref-number="103" data-nb-words="24" data-nb-chars="138"><span class="idea" data-nb-ref-number="103" id="idea103" data-nb-words="24" data-nb-chars="138">Museli jsme na&nbsp;Strázném dvoře pobýt dvanáct dnů, pak však se&nbsp;naložil náš cestovní kočár a&nbsp;vydali jsme se&nbsp;nazpátek do&nbsp;našeho rodného města.</span></p>
        <p class="chunk" data-nb-ref-number="104" data-nb-words="127" data-nb-chars="731"><span class="idea" data-nb-ref-number="104" id="idea104" data-nb-words="127" data-nb-chars="731">Když jsme dorazili domů, hned jsme se&nbsp;pustili do&nbsp;přípravy pokojů, abychom náležitě slušně přijali návštěvu na&nbsp;oplátku, pokud k&nbsp;nám zavítá. Já&nbsp;se&nbsp;mezitím chystal i&nbsp;ještě na&nbsp;něco dalšího, co&nbsp;se&nbsp;muselo odbýt ještě před sňatkem s&nbsp;Natálií, na&nbsp;svou dlouhou cestu. Snažil jsem se&nbsp;připravit si&nbsp;všechno tak, abych se&nbsp;mohl domnívat, že&nbsp;jsem nic nezanedbal. Nezbytnost osvojit si&nbsp;tou cestou ještě leccos, co&nbsp;mi&nbsp;doposud scházelo, a&nbsp;v&nbsp;tomhle ohledu nemuset příliš zaostávat za&nbsp;Natálií, ta&nbsp;mi&nbsp;byla zřejmá, a&nbsp;stejně tak mi&nbsp;bylo zřejmé, že&nbsp;musím tu&nbsp;rozsáhlejší cestu vykonat sám, dříve než budu moci do&nbsp;budoucna takovou cestu podnikat s&nbsp;Natálií. Měl jsem rovněž v&nbsp;úmyslu vydat se&nbsp;na&nbsp;tu&nbsp;cestu poté, co&nbsp;snad k&nbsp;nám zavítá zmíněná návštěva na&nbsp;oplátku.</span></p>
        <p class="chunk" data-nb-ref-number="105" data-nb-words="248" data-nb-chars="1413"><span class="idea" data-nb-ref-number="105" id="idea105" data-nb-words="248" data-nb-chars="1413">Návštěva na&nbsp;oplátku se&nbsp;dostavila tři týdny po&nbsp;dnu, kdy jsme dorazili do&nbsp;města. Předem ji&nbsp;ohlásil dopis. Matylda, Risach, Natálie a&nbsp;Gustav přijeli v&nbsp;krásném cestovním kočáře. Dovedli je&nbsp;do&nbsp;pokojů pro ně&nbsp;už&nbsp;připravených. Když se&nbsp;převlékli, sešli jsme se&nbsp;na&nbsp;uvítanou v&nbsp;našem pokoji pro návštěvy. Přijetí u&nbsp;nás v&nbsp;domě bylo tak srdečné a&nbsp;vroucí, jaké bývá už&nbsp;jenom v&nbsp;Hvězdném dvoře a&nbsp;v&nbsp;domě mého hostitele. Ve&nbsp;všech tvářích se&nbsp;zračila radost a&nbsp;všechno, co&nbsp;se&nbsp;říkalo, bylo jen pokračováním toho, že&nbsp;jsme se&nbsp;před časem poznali, a&nbsp;rozvíjejícího se&nbsp;přátelství. Příjemný pocit se&nbsp;přenášel i&nbsp;na služebnictvo. Z&nbsp;jednotlivých výroků a&nbsp;z&nbsp;rozzářených tváří bylo patrné, že&nbsp;se&nbsp;jim přesličná nevěsta náramně líbí. Co&nbsp;mohl náš dům a&nbsp;město hostům poskytnout, to&nbsp;jim bylo k&nbsp;dispozici. Tak jako na&nbsp;obou venkovských sídlech i&nbsp;tady se&nbsp;ukazovalo všechno, čím dům oplývá. Hosty vodili po&nbsp;pokojích, ti&nbsp;se&nbsp;dívali na&nbsp;obrazy, na&nbsp;knihy, na&nbsp;staré truhly a&nbsp;na ryté kameny. Přišli do&nbsp;skleněného rohového domku a&nbsp;do všech končin na&nbsp;zahradě. Co&nbsp;do&nbsp;otcových obrazů vyjádřil se&nbsp;můj hostitel v&nbsp;tom smyslu, že&nbsp;jako celek jsou buď jak buď cennější než jeho sbírka, ačkoliv i&nbsp;on vlastní jednotlivé exempláře, které se&nbsp;mohou měřit s&nbsp;nejlepšími ze&nbsp;sbírky mého otce. Mého otce ten soud potěšil a&nbsp;řekl, že&nbsp;on&nbsp;by&nbsp;se&nbsp;asi vyslovil stejně. Ryté kameny, řekl můj hostitel, jsou vskutku vybrané a&nbsp;těm by&nbsp;nemohl postavit na&nbsp;roveň nic, leda tak onu mramorovou sochu.</span></p>
        <p class="chunk" data-nb-ref-number="106" data-nb-words="18" data-nb-chars="104"><span class="idea" data-nb-ref-number="106" id="idea106" data-nb-words="18" data-nb-chars="104">„To také ano a&nbsp;to je&nbsp;to&nbsp;nejvýsostnější, co&nbsp;existuje v&nbsp;obou našich uměleckých sbírkách,“ opáčil můj otec.</span></p>
        <p class="chunk" data-nb-ref-number="107" data-nb-words="105" data-nb-chars="610"><span class="idea" data-nb-ref-number="107" id="idea107" data-nb-words="105" data-nb-chars="610">Řezby ve&nbsp;skleněném domku můj hostitel znal z&nbsp;mých vyobrazení. Přesto si&nbsp;je&nbsp;však dopodrobna prohlížel a&nbsp;s&nbsp;ohledem na&nbsp;dobu jejich vzniku je&nbsp;dosti chválil. O&nbsp;mém mramorovém listu vraního oka v&nbsp;zahradě prohlásil, že&nbsp;není nehoden uznání. Otce takové ocenění jeho pokladů od&nbsp;člověka, jako byl Risach, velice povzbudilo, a&nbsp;myslím, že&nbsp;od&nbsp;doby, co&nbsp;ty&nbsp;všechny věci začal shromažďovat, nezažil příjemnější chvíle než čas, kdy u&nbsp;něho byl Risach. Dokonce snad před nimi nedal přednost ani chvíli, kdy se&nbsp;mi&nbsp;oči poprvé otevřely pro všechno to&nbsp;cenné, co&nbsp;vlastnil. U&nbsp;mne to&nbsp;tehdy byl pouhý pocit, u&nbsp;Risacha to&nbsp;byl teď posudek.</span></p>
        <p class="chunk" data-nb-ref-number="108" data-nb-words="23" data-nb-chars="132"><span class="idea" data-nb-ref-number="108" id="idea108" data-nb-words="23" data-nb-chars="132">K&nbsp;zábavě mimo dům jsme zašli dvakrát do&nbsp;divadla, třikrát jsme byli vespolek v&nbsp;umělecké galerii a&nbsp;několikrát jsme si&nbsp;vyjeli do&nbsp;okolí.</span></p>
        <p class="chunk" data-nb-ref-number="109" data-nb-words="84" data-nb-chars="494"><span class="idea" data-nb-ref-number="109" id="idea109" data-nb-words="84" data-nb-chars="494">Na&nbsp;tom setkání se&nbsp;také domlouvalo, kdy bude svatba. Měl jsem podniknout svou ohlášenou cestu a&nbsp;po návratu už&nbsp;se&nbsp;nemělo nic odkládat. Pak že&nbsp;bude určeno datum. Když jsme se&nbsp;takhle dohodli, rozloučili jsme se. Loučení bylo tentokrát hodně těžké, protože to&nbsp;bylo nadlouho a&nbsp;protože nebylo nemožné, až&nbsp;tu&nbsp;nebudu, že&nbsp;se&nbsp;přihodí něco neblahého. Ale měli jsme pevnou vůli, ostýchali jsme se&nbsp;před svědky, zejména před tak milými, dát najevo zármutek, rozžehnali se&nbsp;a&nbsp;slíbili jsme si, že&nbsp;si&nbsp;budeme psát.</span></p>
        <p class="chunk" data-nb-ref-number="110" data-nb-words="46" data-nb-chars="291"><span class="idea" data-nb-ref-number="110" id="idea110" data-nb-words="46" data-nb-chars="291">Když od&nbsp;nás hosté odjeli, oznámili jsme v&nbsp;dopisech několika velice spřáteleným rodinám své zasnoubení. Za&nbsp;kněžnou jsem sám došel, abych ji&nbsp;informoval o&nbsp;tomhle vztahu. Usmála se&nbsp;srdečně a&nbsp;řekla, jak dobře si&nbsp;všimla, že&nbsp;jsem jednou, když letmo zmínila jméno Taronová, nanejvýš prudce zruměněl.</span></p>
        <p class="chunk" data-nb-ref-number="111" data-nb-words="117" data-nb-chars="668"><span class="idea" data-nb-ref-number="111" id="idea111" data-nb-words="117" data-nb-chars="668">Opáčil jsem, že&nbsp;jsem tehdy zrudl pouze proto, jelikož se&nbsp;dotkla mého niterného sklonu, příjmení Taronová že&nbsp;jsem u&nbsp;Natálie ještě vůbec neznal. Mluvil jsem i&nbsp;o&nbsp;své cestě, kněžna tohle mé&nbsp;rozhodnutí velice chválila a&nbsp;vyprávěla mi, jaké je&nbsp;to&nbsp;v&nbsp;různých hlavních městech, v&nbsp;nichž v&nbsp;dřívějších letech dočasně pobývala. Stručně se&nbsp;zmínila i&nbsp;o&nbsp;lecčems stran toho, jak ony země vypadají, ježto byla velkou příznivkyní krás té&nbsp;a&nbsp;oné krajiny. Zrovna v&nbsp;tu dobu se&nbsp;chystala vydat ke&nbsp;Gardavskému jezeru, u&nbsp;něhož byla už&nbsp;často. To&nbsp;také bylo důvodem, proč se&nbsp;tak pozdě pořád zdržovala ještě ve&nbsp;městě. Požádala mě, abych až&nbsp;se&nbsp;vrátím, zase za&nbsp;ní&nbsp;na&nbsp;chviličku zašel. Slíbil jsem jí&nbsp;to.</span></p>
        <p class="chunk" data-nb-ref-number="112" data-nb-words="21" data-nb-chars="119"><span class="idea" data-nb-ref-number="112" id="idea112" data-nb-words="21" data-nb-chars="119">Má&nbsp;cesta se&nbsp;už&nbsp;ani na&nbsp;minutu neodkládala. Rozloučil jsem se&nbsp;se&nbsp;svými nejbližšími a&nbsp;jednoho dne jsem branou města odjel.</span></p>
        <p class="chunk" data-nb-ref-number="113" data-nb-words="211" data-nb-chars="1254"><span class="idea" data-nb-ref-number="113" id="idea113" data-nb-words="211" data-nb-chars="1254">Nejdřív jsem jel přes Švýcarsko do&nbsp;Itálie; zajel jsem do&nbsp;Benátek, do&nbsp;Florencie, do&nbsp;Říma, do&nbsp;Neapole, do&nbsp;Syrakus, do&nbsp;Palerma, na&nbsp;Maltu. Z&nbsp;Malty jsem lodí doplul do&nbsp;Španělska, to&nbsp;jsem pak nejednou oklikou projel z&nbsp;jihu na&nbsp;sever. Byl jsem v&nbsp;Gibraltaru, v&nbsp;Granadě, v&nbsp;Seville, v&nbsp;Cordobě, v&nbsp;Toledu, v&nbsp;Madridu a&nbsp;v&nbsp;mnoha dalších menších městech. Ze&nbsp;Španělska jsem se&nbsp;vydal do&nbsp;Francie, odtud do&nbsp;Anglie, do&nbsp;Irska a&nbsp;do Skotska a&nbsp;poté přes Nizozemí a&nbsp;přes Německo zpátky do&nbsp;vlasti. Byl jsem pryč bez půldruha měsíce dva roky. Když jsem se&nbsp;vrátil, znovu bylo jaro, mohutný svět Alp, žírné hory Neapole a&nbsp;Sicílie, zasněžené hory jižního Španělska, Pyrenejí a&nbsp;zamlžené hory Skotska nebyly na&nbsp;mne bez vlivu. Moře, možná to&nbsp;nejvelkolepější, co&nbsp;země má, pojal jsem do&nbsp;duše. Obklopovala mě&nbsp;nekonečná spousta půvabů a&nbsp;pozoruhodností. Viděl jsem národy a&nbsp;učil jsem se&nbsp;je&nbsp;v&nbsp;jejich vlasti chápat a&nbsp;často i&nbsp;mít rád. Viděl jsem nejrůznější lidské rody s&nbsp;jejich nadějemi, tužbami a&nbsp;potřebami, viděl jsem leccos ze&nbsp;soukolí dopravy, a&nbsp;ve významných městech jsem pobyl dlouho a&nbsp;zabýval jsem se&nbsp;jejich uměleckými zařízeními, knižními poklady, jejich dopravou, jejich společenským a&nbsp;vědeckým životem a&nbsp;obíral se&nbsp;dopisy, které přicházely z&nbsp;vlasti, a&nbsp;takovými, které do&nbsp;vlasti odcházely.</span></p>
        <p class="chunk" data-nb-ref-number="114" data-nb-words="284" data-nb-chars="1614"><span class="idea" data-nb-ref-number="114" id="idea114" data-nb-words="284" data-nb-chars="1614">Na&nbsp;zpáteční cestě jsem dorazil do&nbsp;kraje, kde byl Hvězdný dvůr a&nbsp;Strázný dvůr, dřív než domů. Tedy jsem se&nbsp;v&nbsp;obou zastavil. Všichni byli naprosto v&nbsp;pořádku a&nbsp;zdrávi a&nbsp;říkali, že&nbsp;jsem notně opálený. Tady jsem se&nbsp;také dozvěděl o&nbsp;jedné změně, která se&nbsp;udála s&nbsp;mým otcem a&nbsp;kterou mi&nbsp;v&nbsp;dopisech smlčeli, abych byl překvapen. Všechny jeho narážky, že&nbsp;zničehonic půjde na&nbsp;odpočinek, že&nbsp;než se&nbsp;kdo naděje, bude na&nbsp;venkově, že&nbsp;se&nbsp;přihodí leccos, nač teď nikdo ani nepo­myslí, že&nbsp;se&nbsp;neví, jestli cestovní kočár nebude zapotřebí častěji, to&nbsp;se&nbsp;splnilo. Svůj obchodní podnik přenechal jiným a&nbsp;zakoupil usedlost Kořenný dvůr, která se&nbsp;rozkládá na&nbsp;velice hezkém místě mezi Strázným a&nbsp;Hvězdným dvorem a&nbsp;byla na&nbsp;prodej, a&nbsp;tu si&nbsp;právě dává pro sebe zařídit. Lidé se&nbsp;už&nbsp;těšili, až&nbsp;se&nbsp;usadí na&nbsp;novém majetku, příjemně a&nbsp;útulně. Neudělal jsem si&nbsp;čas, abych zašel na&nbsp;onen dvůr, který jsem znal podle zevnějšku, protože jsem nechtěl, aby Natálie, kterou mi&nbsp;vrátili jako nějaký statek, byla zbytečně dlouho jinde než já. Po&nbsp;vřelém přijetí a&nbsp;poté rozloučení jsem odjel za&nbsp;rodiči a&nbsp;cestoval jsem celý den a&nbsp;celou noc, abych k&nbsp;nim brzy dorazil. Věděli, že&nbsp;přijedu, a&nbsp;radostně mě&nbsp;vítali. Hned jsem se&nbsp;zařídil ve&nbsp;svém příbytku. Bylo pro mne zvláštní a&nbsp;blažilo mě, že&nbsp;vídám otce teď pořád doma, neustále obklopeného plány, návrhy, kresbami. Když jsem tu&nbsp;nebyl, pětkrát zajel na&nbsp;Kořenný dvůr a&nbsp;při té&nbsp;příležitosti býval hostem u&nbsp;Matyldy anebo u&nbsp;Risacha. Dvakrát s&nbsp;ním jela matka a&nbsp;Klotylda. Otec za&nbsp;ty&nbsp;dva roky nemálo omládl. I&nbsp;obyvatelé Hvězdného dvora zavítali co&nbsp;hosté v&nbsp;zimě jednou za&nbsp;mými rodiči. Svazky mezi námi se&nbsp;skvěle a&nbsp;mile splétaly.</span></p>
        <p class="chunk" data-nb-ref-number="115" data-nb-words="124" data-nb-chars="713"><span class="idea" data-nb-ref-number="115" id="idea115" data-nb-words="124" data-nb-chars="713">Hned prvního dne, co&nbsp;jsem zase byl v&nbsp;rodičovském domě, zavedla mě&nbsp;matka do&nbsp;pokojů, které zařídili jako příbytek pro mne a&nbsp;pro Natálii, pokud budeme pobývat ve&nbsp;městě. Vůbec jsem si&nbsp;nemyslel, že&nbsp;je&nbsp;v&nbsp;domě tolik místa, tak byl příbytek prostorný. Byl i&nbsp;tak krásně a&nbsp;vznešeně uspořádán, že&nbsp;mě&nbsp;to&nbsp;nemohlo nepotěšit. Při té&nbsp;příležitosti jsem se&nbsp;zmínil o&nbsp;datu sňatku a&nbsp;matka mi&nbsp;odpověděla, že&nbsp;jak si&nbsp;myslí otec, není už&nbsp;důvod nic protahovat, a&nbsp;podnět musí vyjít od&nbsp;nás, protože my&nbsp;jsme stranou ženichovou. Poprosil jsem, ať&nbsp;se&nbsp;věci urychlí, a&nbsp;druhého dne už&nbsp;se&nbsp;odeslaly naše dopisy do&nbsp;Hvězdného dvora a&nbsp;Risachovi. Zakrátko přišla zpátky odpověď a&nbsp;datum se&nbsp;stanovilo, jak jsme navrhovali. Místem setkání byl Strázný dvůr.</span></p>
        <p class="chunk" data-nb-ref-number="116" data-nb-words="153" data-nb-chars="856"><span class="idea" data-nb-ref-number="116" id="idea116" data-nb-words="153" data-nb-chars="856">Podle toho, co&nbsp;jsem slíbil, dostavil jsem se&nbsp;i&nbsp;ke kněžně. Už&nbsp;odjela na&nbsp;své venkovské sídlo. Proto jsem jí&nbsp;napsal několik řádek, že&nbsp;jsem už&nbsp;zpátky, a&nbsp;oznámil jsem jí&nbsp;datum, kdy mám svatbu. Zakrátko přišla od&nbsp;ní&nbsp;odpověď spolu s&nbsp;balíčkem, v&nbsp;němž prý je&nbsp;od&nbsp;ní&nbsp;památka na&nbsp;mou svatbu. Že&nbsp;mi&nbsp;ji&nbsp;nemůže odevzdat osobně, protože už&nbsp;několik týdnů churaví, a&nbsp;proto se&nbsp;musela vydat na&nbsp;venkov tak časně. Ta&nbsp;památka prý je&nbsp;zchystána už&nbsp;dlouho. Otevřel jsem balíček. Byla v&nbsp;něm jedna jediná, ale velikánská a&nbsp;velmi krásná perla. Neměla téměř žádnou objímku. K&nbsp;perle byl připevněn pouze stonek a&nbsp;zlatý plátek, aby se&nbsp;dala zastrčit do&nbsp;knoflíkové dírky. Neobyčejně jsem se&nbsp;zaradoval nad tím, jak o&nbsp;mně vznešená kněžna smýšlí, jak znamenitý má&nbsp;vkus a&nbsp;jak promyšlený; protože podle mého si&nbsp;to&nbsp;jako dárek přivinu na&nbsp;hruď věru perlu. V&nbsp;odpověď jsem jí&nbsp;dopisem vyjádřil svůj dík.</span></p>
        <p class="chunk" data-nb-ref-number="117" data-nb-words="8" data-nb-chars="47"><span class="idea" data-nb-ref-number="117" id="idea117" data-nb-words="8" data-nb-chars="47">Záhy jsme byli už&nbsp;uchystáni a&nbsp;odcestovali jsme.</span></p>
        <p class="chunk" data-nb-ref-number="118" data-nb-words="15" data-nb-chars="92"><span class="idea" data-nb-ref-number="118" id="idea118" data-nb-words="15" data-nb-chars="92">„Poslední přípravy můžeme přece vykonat v&nbsp;mém venkovském domě,“ řekl otec a&nbsp;vesele se&nbsp;usmál.</span></p>
        <p class="chunk" data-nb-ref-number="119" data-nb-words="122" data-nb-chars="755"><span class="idea" data-nb-ref-number="119" id="idea119" data-nb-words="122" data-nb-chars="755">Odjeli jsme do&nbsp;Kořenného dvora. Přivítal nás malý, ale přívětivě zařízený příbytek, který dal otec zbudovat pro takové příležitosti. Byl to&nbsp;příjemný pocit, být ve&nbsp;venkovském sídle, které je&nbsp;naše a&nbsp;patří nám. Otec tenhle pocit choval z&nbsp;nás zřejmě nejhlouběji v&nbsp;srdci a&nbsp;matka se&nbsp;z&nbsp;něho nesmírně těšila. Pobyli jsme tu&nbsp;tak dlouho a&nbsp;ještě dovršovali své přípravy, abychom na&nbsp;Strázný dvůr mohli dorazit dva dny před sňatkem. Když jsme tam dojeli, Matylda a&nbsp;Natálie už&nbsp;tam byly. Srdečně jsme se&nbsp;pozdravili. Všude vládlo jakési napětí, jak se&nbsp;věci chystaly. Mohl jsem Natálii vídat často jenom na&nbsp;několik chvilek. Klotylda se&nbsp;také okamžitě zapojila do&nbsp;příprav. Přicházely a&nbsp;odcházely zprávy, přijížděli hosté a&nbsp;dorazili svatební svědci. Byl jsem nějaký stísněný.</span></p>
        <p class="chunk" data-nb-ref-number="120" data-nb-words="27" data-nb-chars="160"><span class="idea" data-nb-ref-number="120" id="idea120" data-nb-words="27" data-nb-chars="160">Odpoledne prvního dne jsem jednou zastihl Matyldu, svého hostitele a&nbsp;Gustava, jak se&nbsp;procházejí v&nbsp;lipové aleji. Přidal jsem se&nbsp;k&nbsp;nim. Gustav od&nbsp;nás brzy odešel.</span></p>
        <p class="chunk" data-nb-ref-number="121" data-nb-words="28" data-nb-chars="151"><span class="idea" data-nb-ref-number="121" id="idea121" data-nb-words="28" data-nb-chars="151">„Zrovna tu&nbsp;mluvíme o&nbsp;tom, že&nbsp;syn odtud brzy bude muset odjet a&nbsp;vydat se&nbsp;do&nbsp;světa,“ řekla Matylda, „nepřipadal vám po&nbsp;té&nbsp;vaší cestě také nějak změněný?“</span></p>
        <p class="chunk" data-nb-ref-number="122" data-nb-words="58" data-nb-chars="313"><span class="idea" data-nb-ref-number="122" id="idea122" data-nb-words="58" data-nb-chars="313">„Je z&nbsp;něho dokonalý mladík,“ opáčil jsem, „neviděl jsem na&nbsp;svých cestách nikoho, kdo by&nbsp;se&nbsp;mu&nbsp;rovnal. Byl to&nbsp;zdatný chlapec a&nbsp;je takový i&nbsp;jako mladík, ale řekl bych, že&nbsp;mírnější a&nbsp;něžnější. Ba&nbsp;dokonce se&nbsp;mi&nbsp;zdá, že&nbsp;má&nbsp;v&nbsp;očích, které jsou teď ještě zářivější, cosi, co&nbsp;je&nbsp;málem jako ztrápená roztouženost u&nbsp;dívky.“</span></p>
        <p class="chunk" data-nb-ref-number="123" data-nb-words="179" data-nb-chars="1093"><span class="idea" data-nb-ref-number="123" id="idea123" data-nb-words="179" data-nb-chars="1093">„Těší mě, že&nbsp;jste si&nbsp;toho také všiml,“ řekl můj hostitel, „je to&nbsp;tak a&nbsp;je velice dobře, i&nbsp;když je&nbsp;to&nbsp;nebezpečné, že&nbsp;je&nbsp;tomu tak. Právě u&nbsp;mládenců tak plných síly, jejichž srdce neovanul žádný zlý dech, nastává v&nbsp;jistých letech jakási ztrápená roztouženost, která je&nbsp;ještě půvabnější než u&nbsp;rozkvétajících dívek. Tak půvabně tu&nbsp;působí nikoliv slabost, nýbrž právě přebytek sil, i&nbsp;když se&nbsp;dívá očima většinou tmavýma, něžně se&nbsp;třpytícíma a&nbsp;ulpívá jako nějaký šperk na&nbsp;nevinných řasách. Takoví mladíci ovšem také, když nastanou ošklivé osudové časy, snášejí je&nbsp;se&nbsp;zmužilostí, jaká by&nbsp;byla hodna nějakého mučedníka, a&nbsp;pokud si&nbsp;vlast žádá oběti, prostě a&nbsp;jednoduše svůj mladý život položí na&nbsp;oltář. Ale mohou se&nbsp;dohnat a&nbsp;zneužít i&nbsp;k&nbsp;nepravému nadšení, a&nbsp;zadívá-li se&nbsp;oko takového mládence ve&nbsp;správný čas do&nbsp;správného oka dívčího, vzplane ta&nbsp;nejnečekanější, nejnáruživější, ale často i&nbsp;nejnešťastnější láska, protože takový mladý, opravdovosti nezbavený muž ji&nbsp;pojme do&nbsp;srdce tak, že&nbsp;už&nbsp;ji&nbsp;nikdo a&nbsp;nic nevykoření. Až&nbsp;se&nbsp;ta&nbsp;zdejší záležitost odbude, ještě si&nbsp;promluvíme, co&nbsp;bude zapotřebí podniknout.“</span></p>
        <p class="chunk" data-nb-ref-number="124" data-nb-words="17" data-nb-chars="91"><span class="idea" data-nb-ref-number="124" id="idea124" data-nb-words="17" data-nb-chars="91">„Já vidím, co&nbsp;je&nbsp;tu&nbsp;dobré, a&nbsp;vidím nebezpečí,“ řekla Matylda. Brzy jsme se&nbsp;vrátili do&nbsp;domu.</span></p>
        <p class="chunk" data-nb-ref-number="125" data-nb-words="16" data-nb-chars="91"><span class="idea" data-nb-ref-number="125" id="idea125" data-nb-words="16" data-nb-chars="91">„Musí za&nbsp;tvrdostí světa, ona ho&nbsp;otuží,“ řekl můj hostitel, když jsme šli zpátky do&nbsp;stavení.</span></p>
        <p class="chunk" data-nb-ref-number="126" data-nb-words="155" data-nb-chars="925"><span class="idea" data-nb-ref-number="126" id="idea126" data-nb-words="155" data-nb-chars="925">Konečně nadešel sňatek. Oddavky se&nbsp;měly konat dopoledne v&nbsp;rákoseckém kostele, do&nbsp;jehož farnosti patřil i&nbsp;Strázný dvůr. Lidé se&nbsp;scházeli v&nbsp;mramorové síni, její podlahu pokryli k&nbsp;tomu účelu jemným zeleným suknem. Stejné sukno položili i&nbsp;na všechna schodiště. Oblékl jsem se&nbsp;ve&nbsp;svých pokojích, pomodlil se&nbsp;k&nbsp;bohu a&nbsp;můj svatební svědek mě&nbsp;dovedl do&nbsp;mramorové síně. Z&nbsp;našich nejbližších tu&nbsp;byli pouze muži. Přišli už&nbsp;svědci a&nbsp;většina hostů. Risach měl na&nbsp;sobě slavnostní oblek a&nbsp;vyšňořil se&nbsp;všemi vyznamenáními. Vtom se&nbsp;rozlétly dveře, které vedly z&nbsp;chodby, a&nbsp;vešla Natálie se&nbsp;svou a&nbsp;s&nbsp;mou matkou, s&nbsp;Klotyldou a&nbsp;s&nbsp;dalšími ještě ženami a&nbsp;dívkami. Byla skvostně oblečena a&nbsp;byla zrovna poseta drahokamy; ale byla velice bledá. Drahokamy byly ve&nbsp;středověkých objímkách, to&nbsp;jsem dobře postřehl; ale nebyl jsem v&nbsp;rozpoložení, abych tomu věnoval i&nbsp;jen chvilečku. Vyšel jsem jí&nbsp;naproti a&nbsp;něžně jí&nbsp;podal ruku na&nbsp;uvítanou. Velice se&nbsp;chvěla.</span></p>
        <p class="chunk" data-nb-ref-number="127" data-nb-words="25" data-nb-chars="133"><span class="idea" data-nb-ref-number="127" id="idea127" data-nb-words="25" data-nb-chars="133">Můj hostitel řekl mým rodičům: „Váš syn vždy rád mluvil o&nbsp;svých rodičích a&nbsp;své sestře, kdo je&nbsp;dobrý syn, ten bude i&nbsp;dobrým manželem.“</span></p>
        <p class="chunk" data-nb-ref-number="128" data-nb-words="32" data-nb-chars="184"><span class="idea" data-nb-ref-number="128" id="idea128" data-nb-words="32" data-nb-chars="184">„Krásnější vlastnosti, jaké jsou zárukou pro budoucnost,“ řekl můj otec, „ty si&nbsp;přinesl od&nbsp;vás, my&nbsp;jsme si&nbsp;toho všimli, a&nbsp;měli jej proto stále raději, vy&nbsp;jste ho&nbsp;vzdělal a&nbsp;zušlechtil.“</span></p>
        <p class="chunk" data-nb-ref-number="129" data-nb-words="26" data-nb-chars="156"><span class="idea" data-nb-ref-number="129" id="idea129" data-nb-words="26" data-nb-chars="156">„Musím odpovědět jako už&nbsp;u&nbsp;Natálie,“ opáčil můj hostitel, „to se&nbsp;vyvíjelo jeho Já, a&nbsp;veškeré zacházení, kterého se&nbsp;mu&nbsp;dostalo, zejména od&nbsp;vás, mu&nbsp;pomáhalo.“</span></p>
        <p class="chunk" data-nb-ref-number="130" data-nb-words="13" data-nb-chars="68"><span class="idea" data-nb-ref-number="130" id="idea130" data-nb-words="13" data-nb-chars="68">Chtěl jsem cosi říci, ale byl jsem tak pohnut, že&nbsp;jsem to&nbsp;nedokázal.</span></p>
        <p class="chunk" data-nb-ref-number="131" data-nb-words="16" data-nb-chars="86"><span class="idea" data-nb-ref-number="131" id="idea131" data-nb-words="16" data-nb-chars="86">Gustav, který postával poblíž žen, pohlédl na&nbsp;mne a&nbsp;já na&nbsp;něj. Byl rovněž notně bledý.</span></p>
        <p class="chunk" data-nb-ref-number="132" data-nb-words="20" data-nb-chars="130"><span class="idea" data-nb-ref-number="132" id="idea132" data-nb-words="20" data-nb-chars="130">Mezitím se&nbsp;postupně dostavili všichni, kteří měli být u&nbsp;oddavek, nadešla chvíle odjezdu a&nbsp;správce hlásil, že&nbsp;všechno je&nbsp;zchystáno.</span></p>
        <p class="chunk" data-nb-ref-number="133" data-nb-words="139" data-nb-chars="770"><span class="idea" data-nb-ref-number="133" id="idea133" data-nb-words="139" data-nb-chars="770">Matylda udělala Natálii křížek na&nbsp;čelo, na&nbsp;ústa a&nbsp;na hruď a&nbsp;Natálie se&nbsp;rty sklonila k&nbsp;matčině ruce. Pak se&nbsp;dívky chopily závoje, který jako stříbrná mlha Natálii od&nbsp;hlavy dosahoval až&nbsp;k&nbsp;nohám, zahalily ji&nbsp;do&nbsp;něho a&nbsp;Natálie obklopena dívkami a&nbsp;vedena ženami sešla po&nbsp;schodišti, na&nbsp;němž stála mramorová socha. My&nbsp;šli za&nbsp;ní. Se&nbsp;mnou byli mí&nbsp;svědci a&nbsp;Risach a&nbsp;otec. První část vozů obsadily ženy, nevěsta a&nbsp;dívky, druhou muži a&nbsp;já. Nastoupili jsme, řada kočárů se&nbsp;dala do&nbsp;pohybu. Přišlo hodně lidí, aby viděli tu&nbsp;jízdu k&nbsp;oddavkám. Mezi nimi jsem zahlédl svého učitele na&nbsp;citeru, mával mi&nbsp;zeleným kloboukem s&nbsp;péry. Obyvatelé šafářova dvora a&nbsp;sloužící z&nbsp;domu většinou šli už&nbsp;napřed a&nbsp;čekali na&nbsp;nás v&nbsp;kostele. Někteří z&nbsp;nich byli i&nbsp;v&nbsp;kočárech. Vozy zvolna sjížděly dolů kopcem.</span></p>
        <p class="chunk" data-nb-ref-number="134" data-nb-words="14" data-nb-chars="87"><span class="idea" data-nb-ref-number="134" id="idea134" data-nb-words="14" data-nb-chars="87">V&nbsp;kostele nás očekával rákosecký farář, pokročili jsme k&nbsp;oltáři, a&nbsp;sezdání se&nbsp;vykonalo.</span></p>
        <p class="chunk" data-nb-ref-number="135" data-nb-words="27" data-nb-chars="155"><span class="idea" data-nb-ref-number="135" id="idea135" data-nb-words="27" data-nb-chars="155">Na&nbsp;zpáteční cestu jsme Natálie a&nbsp;já nastoupili sami do&nbsp;jednoho kočáru. Natálie neříkala nic, závoj měla nadále shrnutý a&nbsp;z&nbsp;očí jí&nbsp;kanula krůpěj za&nbsp;krůpějí.</span></p>
        <p class="chunk" data-nb-ref-number="136" data-nb-words="83" data-nb-chars="453"><span class="idea" data-nb-ref-number="136" id="idea136" data-nb-words="83" data-nb-chars="453">Když jsme byli zpátky v&nbsp;mramorové síni, na&nbsp;dlouhý stůl, který sem dnes postavili a&nbsp;obložili spoustou židlí, Risach a&nbsp;můj otec položili písemnosti, které se&nbsp;vztahovaly k&nbsp;našemu sňatku a&nbsp;k&nbsp;našemu jmění. Já&nbsp;jsem však mezitím vzal Natálii za&nbsp;ruku a&nbsp;pokojem s&nbsp;obrazy a&nbsp;čítárnou jsem ji&nbsp;dovedl do&nbsp;knihovního pokoje, kde jsme byli sami. Tam jsem se&nbsp;jí&nbsp;postavil tváří v&nbsp;tvář a&nbsp;rozpřáhl ruce. Vrhla se&nbsp;mi&nbsp;na&nbsp;hruď. Pevně jsme se&nbsp;objali a&nbsp;oba málem hlasitě štkali.</span></p>
        <p class="chunk" data-nb-ref-number="137" data-nb-words="7" data-nb-chars="41"><span class="idea" data-nb-ref-number="137" id="idea137" data-nb-words="7" data-nb-chars="41">„Má drahá, má&nbsp;jediná Natálie!“ řekl jsem.</span></p>
        <p class="chunk" data-nb-ref-number="138" data-nb-words="22" data-nb-chars="141"><span class="idea" data-nb-ref-number="138" id="idea138" data-nb-words="22" data-nb-chars="141">„Ach, můj milovaný, můj drahý manželi,“ odpověděla, „tohle srdce náleží teď navěky tobě, buď shovívavý k&nbsp;jeho nedostatkům a&nbsp;k&nbsp;jeho slabosti.“</span></p>
        <p class="chunk" data-nb-ref-number="139" data-nb-words="25" data-nb-chars="131"><span class="idea" data-nb-ref-number="139" id="idea139" data-nb-words="25" data-nb-chars="131">„Ach, má&nbsp;drahá ženo,“ opáčil jsem, „budu tě&nbsp;nekonečně ctít a&nbsp;milovat, tak jako tě&nbsp;ctím a&nbsp;miluji dnes. Měj i&nbsp;ty se&nbsp;mnou trpělivost.“</span></p>
        <p class="chunk" data-nb-ref-number="140" data-nb-words="7" data-nb-chars="46"><span class="idea" data-nb-ref-number="140" id="idea140" data-nb-words="7" data-nb-chars="46">„Ach Jindřichu, tys tak hodný!“ odpověděla mi.</span></p>
        <p class="chunk" data-nb-ref-number="141" data-nb-words="23" data-nb-chars="138"><span class="idea" data-nb-ref-number="141" id="idea141" data-nb-words="23" data-nb-chars="138">„Natálie, vynasnažím se, abych tobě k&nbsp;vůli odložil každou svou chybu,“ opáčil jsem, „a do&nbsp;té&nbsp;doby každou zahalím tak, aby tě&nbsp;nezraňovala.“</span></p>
        <p class="chunk" data-nb-ref-number="142" data-nb-words="14" data-nb-chars="80"><span class="idea" data-nb-ref-number="142" id="idea142" data-nb-words="14" data-nb-chars="80">„A&nbsp;já budu usilovat o&nbsp;to, abych se&nbsp;tě&nbsp;nikdy ničím nedotkla,“ odpověděla Natálie.</span></p>
        <p class="chunk" data-nb-ref-number="143" data-nb-words="6" data-nb-chars="40"><span class="idea" data-nb-ref-number="143" id="idea143" data-nb-words="6" data-nb-chars="40">„Všechno bude posléze dobré,“ řekl jsem.</span></p>
        <p class="chunk" data-nb-ref-number="144" data-nb-words="9" data-nb-chars="58"><span class="idea" data-nb-ref-number="144" id="idea144" data-nb-words="9" data-nb-chars="58">„Všechno bude dobré, jak řekl náš druhý otec,“ odpověděla.</span></p>
        <p class="chunk" data-nb-ref-number="145" data-nb-words="31" data-nb-chars="168"><span class="idea" data-nb-ref-number="145" id="idea145" data-nb-words="31" data-nb-chars="168">Přivedl jsem ji&nbsp;blíže k&nbsp;oknu a&nbsp;tam jsme stáli a&nbsp;drželi se&nbsp;za&nbsp;ruce. Jarní slunce svítilo dovnitř a&nbsp;vedle diamantů třpytily se&nbsp;krůpěje, které spadaly na&nbsp;její krásné šaty.</span></p>
        <p class="chunk" data-nb-ref-number="146" data-nb-words="7" data-nb-chars="44"><span class="idea" data-nb-ref-number="146" id="idea146" data-nb-words="7" data-nb-chars="44">„Natálie, jsi šťastná?“ řekl jsem po&nbsp;chvíli.</span></p>
        <p class="chunk" data-nb-ref-number="147" data-nb-words="9" data-nb-chars="59"><span class="idea" data-nb-ref-number="147" id="idea147" data-nb-words="9" data-nb-chars="59">„Jsem nanejvýš šťastná,“ odpověděla mi, „kéž bys byl také!“</span></p>
        <p class="chunk" data-nb-ref-number="148" data-nb-words="29" data-nb-chars="155"><span class="idea" data-nb-ref-number="148" id="idea148" data-nb-words="29" data-nb-chars="155">„Tys můj klenot a&nbsp;to nejcennější na&nbsp;téhle zemi,“ opáčil jsem, „připadám si&nbsp;jako ve&nbsp;snu, že&nbsp;jsem si&nbsp;tohle vydobyl, a&nbsp;hodlám si&nbsp;to&nbsp;zachovat, dokud budu žít.“</span></p>
        <p class="chunk" data-nb-ref-number="149" data-nb-words="15" data-nb-chars="83"><span class="idea" data-nb-ref-number="149" id="idea149" data-nb-words="15" data-nb-chars="83">Políbil jsem ji&nbsp;na&nbsp;ústa, která mi&nbsp;přátelsky poskytla. Do&nbsp;lící se&nbsp;jí&nbsp;vrátil ruměnec.</span></p>
        <p class="chunk" data-nb-ref-number="150" data-nb-words="27" data-nb-chars="142"><span class="idea" data-nb-ref-number="150" id="idea150" data-nb-words="27" data-nb-chars="142">V&nbsp;tu chvíli jsme ve&nbsp;vedlejším pokoji zaslechli kroky a&nbsp;do pokoje k&nbsp;nám vešla Matylda, má&nbsp;matka, Risach, můj otec a&nbsp;Klotylda; pídili se&nbsp;po&nbsp;nás.</span></p>
        <p class="chunk" data-nb-ref-number="151" data-nb-words="39" data-nb-chars="229"><span class="idea" data-nb-ref-number="151" id="idea151" data-nb-words="39" data-nb-chars="229">„Matko, drahá matko,“ řekl jsem Matyldě a&nbsp;vyšel všem v&nbsp;ústrety, vzal Matyldu za&nbsp;ruku a&nbsp;snažil se&nbsp;ji&nbsp;políbit. Matylda si&nbsp;nikdy ještě nedala od&nbsp;nikoho ruku políbit. Tentokrát svolila, abych to&nbsp;udělal, a&nbsp;řekla něžně: „Jenom jednou.“</span></p>
        <p class="chunk" data-nb-ref-number="152" data-nb-words="28" data-nb-chars="136"><span class="idea" data-nb-ref-number="152" id="idea152" data-nb-words="28" data-nb-chars="136">Pak mě&nbsp;políbila na&nbsp;čelo a&nbsp;řekla: „Buď šťasten tak, synu, jak si&nbsp;to&nbsp;zasloužíš a&nbsp;jak ti&nbsp;to&nbsp;přeje ta, která ti&nbsp;dnes dala půl svého života.“</span></p>
        <p class="chunk" data-nb-ref-number="153" data-nb-words="217" data-nb-chars="1299"><span class="idea" data-nb-ref-number="153" id="idea153" data-nb-words="217" data-nb-chars="1299">Risach mi&nbsp;řekl: „Synu, budu ti&nbsp;od&nbsp;nynějška tykat a&nbsp;ty si&nbsp;musíš vůči mně počínat také tak, jako ke&nbsp;svému prvnímu otci&nbsp;– synu, po&nbsp;tom, co&nbsp;se&nbsp;dnes událo, bude tvou první povinností vybudovat si&nbsp;ušlechtilý, ryzí, naprosto spořádaný rodinný život. Máš před sebou vzor ve&nbsp;svých rodičích, buď takový, jací jsou oni. Rodina je&nbsp;v&nbsp;našich časech zapotřebí, je&nbsp;zapotřebí víc než umění a&nbsp;věda, než doprava, obchod, rozmach, pokrok nebo jak se&nbsp;to&nbsp;všechno nazývá, co&nbsp;je&nbsp;zdánlivě tak žádoucí. Na&nbsp;rodině staví umění, věda, lidský pokrok, stát. Pokud manželství nevyústí do&nbsp;šťastného rodinného života, nadarmo vytváříš pak ve&nbsp;vědě a&nbsp;v&nbsp;umění věci svrchované, skýtáš je&nbsp;pokolení, které mravně chátrá, jemuž tvůj dar posléze není vůbec k&nbsp;užitku a&nbsp;které samo takové hodnoty vytvářet vposledku zapomíná. Jestliže jednou staneš na&nbsp;půdě rodiny&nbsp;– leckdo manželství neuzavře, a&nbsp;přesto koná velké věci, jestliže však jednou staneš na&nbsp;půdě rodiny, budeš člověkem, pouze staneš-li na&nbsp;ní&nbsp;celý a&nbsp;ryzí. Konej pak i&nbsp;ve prospěch umění anebo vědy, a&nbsp;pokud tu&nbsp;docílíš něčeho neobyčejného a&nbsp;znamenitého, budou tě&nbsp;právem velebit, využívej pak i&nbsp;bližního ve&nbsp;společných věcech a&nbsp;uposlechni volání státu, bude-li potřeba. Potom jsi žil pro sebe a&nbsp;pro všechny časy. Jdi cestou svého srdce tak jako doposud a&nbsp;všechno se&nbsp;bude vyvíjet příznivě.“</span></p>
        <p class="chunk" data-nb-ref-number="154" data-nb-words="14" data-nb-chars="62"><span class="idea" data-nb-ref-number="154" id="idea154" data-nb-words="14" data-nb-chars="62">Podal jsem mu&nbsp;ruku, přitáhl si&nbsp;mě&nbsp;k&nbsp;sobě a&nbsp;políbil mě&nbsp;na&nbsp;ústa.</span></p>
        <p class="chunk" data-nb-ref-number="155" data-nb-words="14" data-nb-chars="79"><span class="idea" data-nb-ref-number="155" id="idea155" data-nb-words="14" data-nb-chars="79">Natálie se&nbsp;mezitím postupně ocitla v&nbsp;náručí mé&nbsp;matky, mého otce a&nbsp;v&nbsp;Klotyldině.</span></p>
        <p class="chunk" data-nb-ref-number="156" data-nb-words="16" data-nb-chars="106"><span class="idea" data-nb-ref-number="156" id="idea156" data-nb-words="16" data-nb-chars="106">„Dojista bude i&nbsp;nadále takový, jaký je&nbsp;dnes,“ řekla, nejspíš odpovídala na&nbsp;nějaké přání stran budoucnosti.</span></p>
        <p class="chunk" data-nb-ref-number="157" data-nb-words="80" data-nb-chars="473"><span class="idea" data-nb-ref-number="157" id="idea157" data-nb-words="80" data-nb-chars="473">„Ne, drahé dítě,“ řekla má&nbsp;matka, „nebude i&nbsp;nadále takový, teď to&nbsp;ještě nevíš; bude víc a&nbsp;i ty&nbsp;budeš víc. Láska bude jiná, za&nbsp;mnoho let bude jiná; ale každým rokem bude větší, a&nbsp;říkáš-li, že&nbsp;teď se&nbsp;milujete nejvíce, už&nbsp;zakrátko to&nbsp;nebude pravda, a&nbsp;až jednou namísto kvetoucího mladíka budeš mít po&nbsp;boku uvadlého starce, budeš ho&nbsp;milovat jinak, nežs milovala mladíka; ale budeš ho&nbsp;milovat nevýslovně větší láskou, budeš ho&nbsp;milovat láskou věrnější, vážnější a&nbsp;nerozbornější.“</span></p>
        <p class="chunk" data-nb-ref-number="158" data-nb-words="10" data-nb-chars="43"><span class="idea" data-nb-ref-number="158" id="idea158" data-nb-words="10" data-nb-chars="43">Otec se&nbsp;od&nbsp;ní&nbsp;otočil a&nbsp;přejel si&nbsp;rukou oči.</span></p>
        <p class="chunk" data-nb-ref-number="159" data-nb-words="11" data-nb-chars="72"><span class="idea" data-nb-ref-number="159" id="idea159" data-nb-words="11" data-nb-chars="72">Matka Natálii ještě jednou políbila a&nbsp;řekla: „Milá, dobrá, drahá dcero!“</span></p>
        <p class="chunk" data-nb-ref-number="160" data-nb-words="10" data-nb-chars="59"><span class="idea" data-nb-ref-number="160" id="idea160" data-nb-words="10" data-nb-chars="59">Natálie jí&nbsp;polibek opětovala a&nbsp;objala mou matku kolem krku.</span></p>
        <p class="chunk" data-nb-ref-number="161" data-nb-words="8" data-nb-chars="49"><span class="idea" data-nb-ref-number="161" id="idea161" data-nb-words="8" data-nb-chars="49">„Děti, teď musíme jít za&nbsp;ostatními,“ řekl Risach.</span></p>
        <p class="chunk" data-nb-ref-number="162" data-nb-words="77" data-nb-chars="470"><span class="idea" data-nb-ref-number="162" id="idea162" data-nb-words="77" data-nb-chars="470">Odešli jsme do&nbsp;síně. Tam Risach Natálii odevzdal písemnosti. Vložila je&nbsp;do&nbsp;mých rukou. Můj otec mi&nbsp;také dal písemnosti. Všichni, kdo tu&nbsp;byli, popřáli nám štěstí, především Gustav, kterého jsem v&nbsp;poslední době vůbec neviděl. Padl kolem krku sestře i&nbsp;mně. V&nbsp;krásných očích se&nbsp;mu&nbsp;perlily slzy. Pak nám blahopřál Eustach, Roland, lidé z&nbsp;Jenského dvora, rákosecký farář, který mi&nbsp;připomněl, jak jsme se&nbsp;poprvé setkali v&nbsp;tomhle domě onoho bouřlivého večera, a&nbsp;všichni ostatní.</span></p>
        <p class="chunk" data-nb-ref-number="163" data-nb-words="22" data-nb-chars="117"><span class="idea" data-nb-ref-number="163" id="idea163" data-nb-words="22" data-nb-chars="117">Risach řekl, že&nbsp;teď má&nbsp;každý k&nbsp;dispozici dvě hodiny, pak že&nbsp;se&nbsp;všichni musí sejít v&nbsp;mramorové síni na&nbsp;malé pohoštění.</span></p>
        <p class="chunk" data-nb-ref-number="164" data-nb-words="95" data-nb-chars="564"><span class="idea" data-nb-ref-number="164" id="idea164" data-nb-words="95" data-nb-chars="564">Natálii její družičky odvedly do&nbsp;pokojů její matky, aby tam odložila svatební šat. Já&nbsp;jsem odešel do&nbsp;svého příbytku, převlékl jsem se&nbsp;a&nbsp;uzamkl písemnosti; nepodíval jsem se&nbsp;na&nbsp;ně. Po&nbsp;nějaké době jsem se&nbsp;vydal do&nbsp;předsíně Matyldina bytu a&nbsp;zeptal jsem se, jestli je&nbsp;Natálie už&nbsp;zchystána, že&nbsp;ji&nbsp;prosím, aby se&nbsp;mnou podnikla ještě krátkou procházku zahradou. Natálie se&nbsp;objevila v&nbsp;krásných, ale velice jednoduchých hedvábných šatech a&nbsp;sešla se&nbsp;mnou po&nbsp;schodech dolů. Zavěsila se&nbsp;do&nbsp;mne a&nbsp;chvíli jsme se&nbsp;procházeli pod rozložitými lípami a&nbsp;po jiných pěšinách v&nbsp;zahradě.</span></p>
        <p class="chunk" data-nb-ref-number="165" data-nb-words="63" data-nb-chars="397"><span class="idea" data-nb-ref-number="165" id="idea165" data-nb-words="63" data-nb-chars="397">Když uplynuly ony dvě hodiny, zazvonili k&nbsp;hodování. Všichni se&nbsp;vydali do&nbsp;síně a&nbsp;tam se&nbsp;jim dostalo pokynů, kam mají usednout. Jídlo bylo prosté, tak jako obvykle u&nbsp;Risacha, ale znamenité. Pro znalce a&nbsp;milovníky byla připravena velice ušlechtilá vína. V&nbsp;síni se&nbsp;ještě nikdy nehodovalo a&nbsp;vážnost mramoru, podotkl můj někdejší hostitel, může se&nbsp;odrazit pouze ve&nbsp;vážnosti toho nejušlechtilejšího vína.</span></p>
        <p class="chunk" data-nb-ref-number="166" data-nb-words="43" data-nb-chars="250"><span class="idea" data-nb-ref-number="166" id="idea166" data-nb-words="43" data-nb-chars="250">„Udělal jsem to&nbsp;dobře, Natálko,“ řekl bývalý můj hostitel, „a našel jsem ti&nbsp;toho pravého? Ty&nbsp;sis vždycky myslela, že&nbsp;toho o&nbsp;takových věcech moc nevím, jenže já&nbsp;ho&nbsp;poznal na&nbsp;první pohled. Nejen láska je&nbsp;rychlá jako elektřina, ale i&nbsp;pohled obchodníka.“</span></p>
        <p class="chunk" data-nb-ref-number="167" data-nb-words="22" data-nb-chars="120"><span class="idea" data-nb-ref-number="167" id="idea167" data-nb-words="22" data-nb-chars="120">„Ale otče,“ řekla Natálie a&nbsp;zarděla se, „my jsme se&nbsp;přece o&nbsp;tomhle nikdy nepřeli a&nbsp;já ti&nbsp;tuhle schopnost upřít nemohla.“</span></p>
        <p class="chunk" data-nb-ref-number="168" data-nb-words="33" data-nb-chars="191"><span class="idea" data-nb-ref-number="168" id="idea168" data-nb-words="33" data-nb-chars="191">„Tak sis to&nbsp;jistě myslela,“ opáčil Risach, „ale usuzoval jsem přece jen správně; on&nbsp;byl vždycky velmi skromný, nikdy se&nbsp;v&nbsp;ničem všetečně neryl a&nbsp;na nic nenaléhal a&nbsp;určitě bude něžným chotěm.“</span></p>
        <p class="chunk" data-nb-ref-number="169" data-nb-words="131" data-nb-chars="736"><span class="idea" data-nb-ref-number="169" id="idea169" data-nb-words="131" data-nb-chars="736">„A&nbsp;ty, Jindřichu,“ řekl po&nbsp;chvíli, „kvůli tomu nezpychni. Konec­konců nevděčíš mi&nbsp;úplně a&nbsp;naprosto za&nbsp;všechno? Kdysi, když jsi byl v&nbsp;tomhle domě poprvé, řekls v&nbsp;truhlárně, že&nbsp;je&nbsp;mnoho různých cest a&nbsp;že člověk nemůže vědět, jestli ta, která tě&nbsp;kvůli jedné bouřce dovedla sem nahoru ke&nbsp;mně, nebyla takovou hodně dobrou cestou, a&nbsp;já na&nbsp;to&nbsp;odpověděl, žes vyslovil něco pravdivého a&nbsp;že to&nbsp;pořádně poznáš, teprve až&nbsp;budeš starší; v&nbsp;tom věku totiž, myslel jsem si&nbsp;tehdy, člověk teprve spatří ty&nbsp;cesty v&nbsp;pravém světle, tak jako já&nbsp;nabyl přehledu o&nbsp;těch svých. Kdo by&nbsp;byl tehdy věřil, že&nbsp;co&nbsp;jsem řekl, nabude významu, který to&nbsp;má&nbsp;dneska? A&nbsp;všechno povstalo od&nbsp;toho, žes tehdy umíněně tvrdil, že&nbsp;přijde bouřka, a&nbsp;nedbal toho, co&nbsp;jsem ti&nbsp;namítal.“</span></p>
        <p class="chunk" data-nb-ref-number="170" data-nb-words="18" data-nb-chars="98"><span class="idea" data-nb-ref-number="170" id="idea170" data-nb-words="18" data-nb-chars="98">„Bylo to&nbsp;tedy tenkrát řízení osudu, otče, a&nbsp;i ta&nbsp;obezřetnost mě&nbsp;dovedla k&nbsp;mému štěstí,“ řekl jsem.</span></p>
        <p class="chunk" data-nb-ref-number="171" data-nb-words="40" data-nb-chars="221"><span class="idea" data-nb-ref-number="171" id="idea171" data-nb-words="40" data-nb-chars="221">„Ta stará žena, která v&nbsp;tom tmavém domě ve&nbsp;městě byla naší sousedkou a&nbsp;občas naším hostem,“ řekl můj otec, „ta ti, Jindřichu, jednou věštila, že&nbsp;z&nbsp;tebe bude něco pořádného; a&nbsp;teď jsi, jak sám říkáš, jenom šťastný člověk.“</span></p>
        <p class="chunk" data-nb-ref-number="172" data-nb-words="6" data-nb-chars="43"><span class="idea" data-nb-ref-number="172" id="idea172" data-nb-words="6" data-nb-chars="43">„To ostatní přijde,“ vyhrklo několik hlasů.</span></p>
        <p class="chunk" data-nb-ref-number="173" data-nb-words="32" data-nb-chars="201"><span class="idea" data-nb-ref-number="173" id="idea173" data-nb-words="32" data-nb-chars="201">„Na tvé choti jsem mezi jejími ostatními ctnostmi objevil ještě jednu dobrou vlastnost,“ pokračoval můj otec, „ona není zvědavá; anebo snad jsi, milá dcero, už&nbsp;otevřela tu&nbsp;skříňku, kterou jsem ti&nbsp;dal?“</span></p>
        <p class="chunk" data-nb-ref-number="174" data-nb-words="11" data-nb-chars="64"><span class="idea" data-nb-ref-number="174" id="idea174" data-nb-words="11" data-nb-chars="64">„Ne, otče, čekala jsem, až&nbsp;mi&nbsp;dáš pokyn,“ odpověděla mu&nbsp;Natálie.</span></p>
        <p class="chunk" data-nb-ref-number="175" data-nb-words="7" data-nb-chars="43"><span class="idea" data-nb-ref-number="175" id="idea175" data-nb-words="7" data-nb-chars="43">„Tak dej skříňku přinést,“ opáčil můj otec.</span></p>
        <p class="chunk" data-nb-ref-number="176" data-nb-words="86" data-nb-chars="523"><span class="idea" data-nb-ref-number="176" id="idea176" data-nb-words="86" data-nb-chars="523">Stalo se. Nit s&nbsp;pečetí se&nbsp;rozřízla, skříňka se&nbsp;otevřela a&nbsp;na bílém sametu spočíval překrásný šperk ze&nbsp;smaragdů. Ozval se&nbsp;hlahol všeobecného obdivu. Nejenže kameny byly samy o&nbsp;sobě překrásné, ač&nbsp;nebyly z&nbsp;těch největších, ale objímka, která kameny neutiskovala, byla tak lehká a&nbsp;tak krásná, že&nbsp;celek vypadal jako dílo, kde všechno patří k&nbsp;sobě, všechno je&nbsp;vzájemně srostlé, jako skutečné umělecké dílo. I&nbsp;Eustach a&nbsp;Roland vyslovili obdiv, a&nbsp;což teprve Risach. Tvrdili, že&nbsp;ještě neviděli novou práci, jaká by&nbsp;se&nbsp;téhle rovnala.</span></p>
        <p class="chunk" data-nb-ref-number="177" data-nb-words="117" data-nb-chars="708"><span class="idea" data-nb-ref-number="177" id="idea177" data-nb-words="117" data-nb-chars="708">„Tvůj přítel, Jindřichu, dal zhotovit tenhle šperk,“ řekl můj otec, „my jsme vybírali smaragdy, ježto měl velice krásné a&nbsp;v&nbsp;potřebném množství, smaragdy totiž ze&nbsp;všech barevných kamenů odstín ženského hrdla a&nbsp;tváře zvýrazňuji nejněžněji, a&nbsp;protože ty&nbsp;miluješ temně zbarvené a&nbsp;čiré smaragdy. A&nbsp;tady jsou všechny tmavé a&nbsp;čiré. Nakreslilo se&nbsp;hodně návrhů, vybíralo se, zavrhovalo a&nbsp;znovu vybíralo. Prý to&nbsp;nejlepší kreslíř v&nbsp;našem městě konečně sestavil to, co&nbsp;tu&nbsp;vidíš. Nato se&nbsp;málem ve&nbsp;dne v&nbsp;noci pracovalo, aby byl šperk včas hotový. Skříňka se&nbsp;tedy neměla otevírat, aby má&nbsp;dcera si&nbsp;třeba mně pro radost nebrala tenhle šperk v&nbsp;den svého sňatku a&nbsp;cennější, který vlastní, ke&nbsp;své lítosti nemusela nechat ležet.“</span></p>
        <p class="chunk" data-nb-ref-number="178" data-nb-words="38" data-nb-chars="256"><span class="idea" data-nb-ref-number="178" id="idea178" data-nb-words="38" data-nb-chars="256">„Nemá žádný krásnější,“ opáčil Risach, „my jsme ten, který dnes měla na&nbsp;sobě, podle nákresů, které jsme dali volně dohromady podle středověkých věcí, dali rovněž zhotovit u&nbsp;Jindřichova přítele. Matyldo, dej prosím přinést ten šperk, abychom oba porovnali.“</span></p>
        <p class="chunk" data-nb-ref-number="179" data-nb-words="77" data-nb-chars="487"><span class="idea" data-nb-ref-number="179" id="idea179" data-nb-words="77" data-nb-chars="487">Matylda podala Natálii klíček a&nbsp;ta osobně přinesla kazetu, v&nbsp;níž byl šperk. Byla to&nbsp;sestava z&nbsp;diamantů a&nbsp;z&nbsp;rubínů. Vypadal tak jemně, tak čistě a&nbsp;ušlechtile jako v&nbsp;barvách vyvedené středověké umělecké dílo. Jako kdyby se&nbsp;rozlévalo skutečné kouzlo kolem těch ducha­plných tvarů z&nbsp;vodního třpytu a&nbsp;růžového ruměnce, tvarů, které takové nemohly nevyvěrat z&nbsp;nápadů našich předků. A&nbsp;přesto smaragdový šperk podle jednohlasného soudu za&nbsp;ním v&nbsp;ničem nezaostával. Umělec současný dostál své cti.</span></p>
        <p class="chunk" data-nb-ref-number="180" data-nb-words="95" data-nb-chars="533"><span class="idea" data-nb-ref-number="180" id="idea180" data-nb-words="95" data-nb-chars="533">„Ale on&nbsp;ani není nikdo v&nbsp;našem městě a&nbsp;možná ani široko daleko, kdo by&nbsp;uměl takhle kreslit,“ řekl můj otec, „on se&nbsp;sklání ne&nbsp;před vkusem doby, nýbrž jen před podstatou věcí a&nbsp;má duši tak hlubokou, že&nbsp;z&nbsp;ní sálá svrchovaná opravdovost a&nbsp;svrchovaná krása. Často na&nbsp;mě&nbsp;z&nbsp;jeho tvarů vane cosi jako z&nbsp;Nibelungů anebo jako z&nbsp;dějin dynastie Ottonů. Kdyby tenhle člověk nebyl tak skromný a&nbsp;namísto věcí, jimiž ho&nbsp;zahrnují, raději vytvářel velké olejomalby, neměl by&nbsp;dnes sobě rovna a&nbsp;mohl by&nbsp;se&nbsp;srovnávat pouze s&nbsp;největšími mistry minulosti.“</span></p>
        <p class="chunk" data-nb-ref-number="181" data-nb-words="18" data-nb-chars="97"><span class="idea" data-nb-ref-number="181" id="idea181" data-nb-words="18" data-nb-chars="97">„Šperk v&nbsp;kazetě,“ řekl kdosi, „to je&nbsp;jako obraz bez rámu, anebo ještě spíše jako rám bez obrazu.“</span></p>
        <p class="chunk" data-nb-ref-number="182" data-nb-words="35" data-nb-chars="187"><span class="idea" data-nb-ref-number="182" id="idea182" data-nb-words="35" data-nb-chars="187">„Ovšemže je&nbsp;to&nbsp;tak,“ opáčil Risach, „jakákoli věc se&nbsp;dá&nbsp;posoudit pouze na&nbsp;svém místě, a&nbsp;ježto můj přítel si&nbsp;počínal jako můj soupeř, nelze to&nbsp;zjevně popřít – – Natálko, jsi mé&nbsp;milé dítě?“</span></p>
        <p class="chunk" data-nb-ref-number="183" data-nb-words="4" data-nb-chars="32"><span class="idea" data-nb-ref-number="183" id="idea183" data-nb-words="4" data-nb-chars="32">„Otče, hrozně ráda!“ odpověděla.</span></p>
        <p class="chunk" data-nb-ref-number="184" data-nb-words="160" data-nb-chars="976"><span class="idea" data-nb-ref-number="184" id="idea184" data-nb-words="160" data-nb-chars="976">Vstala ze&nbsp;své židle, vyšla ven a&nbsp;vrátila se&nbsp;oblečená tak, aby se&nbsp;jí&nbsp;dal šperk zavěsit kolem krku. Nejdřív se&nbsp;to&nbsp;stalo s&nbsp;diamanty a&nbsp;rubíny. Natálie byla prostě nádherná a&nbsp;osvědčilo se, že&nbsp;šperk je&nbsp;sám rámečkem. Dopoledne, jak jsem byl zajatý stísňujícími a&nbsp;hlubokými city, nedokázal jsem šperku věnovat pozornost. Teď jsem viděl ty&nbsp;sličné tvary, jako kdyby je&nbsp;oblévala jakási jemná zář. V&nbsp;ohnisku všech pohledů ta&nbsp;mladá žena zrudla a&nbsp;její ruměnec teprve dodával rubínům ducha a&nbsp;přijímal jej od&nbsp;nich. Výraz obdivu byl všeobecný. Nato jí&nbsp;zavěsili na&nbsp;krk smaragdový šperk. Ale i&nbsp;ten byl dokonalý. Ty&nbsp;tmavé hluboké kameny povrchu Natáliiných tvarů dodávaly cosi vážného, slavnostního, cizokrajně sličného. Jestliže diamantový šperk působil bohabojně, smaragdový šperk působil hrdinsky. Žádný z&nbsp;nich nezvítězil. Risach a&nbsp;otec se&nbsp;na&nbsp;tom oba shodli. Natálie šperk zase sňala, obě ozdoby se&nbsp;zase uložily do&nbsp;kazety. Natálie je&nbsp;odnesla a&nbsp;po nějaké době se&nbsp;objevila opět v&nbsp;dřívějším šatě.</span></p>
        <p class="chunk" data-nb-ref-number="185" data-nb-words="48" data-nb-chars="304"><span class="idea" data-nb-ref-number="185" id="idea185" data-nb-words="48" data-nb-chars="304">U&nbsp;smaragdového šperku se&nbsp;událo cosi nápadného. Od&nbsp;něho náušnice zůstaly v&nbsp;kazetě. U&nbsp;diamantového šperku žádné náušnice nebyly. Matylda a&nbsp;Natálie náušnice nenosily, protože podle jejich názoru šperk má&nbsp;sloužit tělu. Pokud ovšem se&nbsp;tělo zraňuje, aby se&nbsp;do&nbsp;poranění pověsil šperk, pak je&nbsp;tělo sluhou šperku.</span></p>
        <p class="chunk" data-nb-ref-number="186" data-nb-words="104" data-nb-chars="591"><span class="idea" data-nb-ref-number="186" id="idea186" data-nb-words="104" data-nb-chars="591">Pořád ještě se&nbsp;mluvilo o&nbsp;kamenech, k&nbsp;čemu že&nbsp;jsou a&nbsp;jak se&nbsp;na&nbsp;těle vyjímají docela jinak než v&nbsp;kazetě, a&nbsp;Eustach řekl, něco, co&nbsp;mi&nbsp;připadalo nad jiné pravdivé: „Pokud jde o&nbsp;to, k&nbsp;čemu drahokamy vnitřně jsou,“ zahovořil, „to podle mého názoru nemůže nikdo vědět; pro člověka jsou nejkrásnější jako šperk na&nbsp;těle, a&nbsp;to zejména na&nbsp;těch částech, které mívá obnažené, pak ale na&nbsp;oděvu a&nbsp;na všem, co&nbsp;s&nbsp;ním i&nbsp;jinak přichází do&nbsp;fyzického styku, jako jsou královské koruny, zbraně. Na&nbsp;holém nábytku, jakkoli ten je&nbsp;důležitý, vypadají kameny jako mrtvé a&nbsp;na zvířatech jsou zbaveny svého důstojenství.“</span></p>
        <p class="chunk" data-nb-ref-number="187" data-nb-words="12" data-nb-chars="74"><span class="idea" data-nb-ref-number="187" id="idea187" data-nb-words="12" data-nb-chars="74">Ještě dost dlouho se&nbsp;debatovalo na&nbsp;tohle téma; probíralo se&nbsp;na&nbsp;příkladech.</span></p>
        <p class="chunk" data-nb-ref-number="188" data-nb-words="39" data-nb-chars="240"><span class="idea" data-nb-ref-number="188" id="idea188" data-nb-words="39" data-nb-chars="240">„Ježto dnes naše soutěž není rozhodnuta,“ řekl Risach mému otci, „uvidíme, kdo s&nbsp;menšími náklady dokáže své sídlo proměnit ve&nbsp;větší umělecké dílo, ty&nbsp;tvůj Slzavý dvůr, anebo chceš-li mu&nbsp;raději říkat Kořenný dvůr, nebo já&nbsp;svůj Strázný dvůr.“</span></p>
        <p class="chunk" data-nb-ref-number="189" data-nb-words="25" data-nb-chars="134"><span class="idea" data-nb-ref-number="189" id="idea189" data-nb-words="25" data-nb-chars="134">„Ty už&nbsp;máš náskok,“ opáčil můj otec, „a máš u&nbsp;sebe dobré kreslíře; já&nbsp;teprve začínám a&nbsp;můj kreslíř mi&nbsp;už&nbsp;nedodá nejspíš nákres žádný.“</span></p>
        <p class="chunk" data-nb-ref-number="190" data-nb-words="13" data-nb-chars="76"><span class="idea" data-nb-ref-number="190" id="idea190" data-nb-words="13" data-nb-chars="76">„Pokud nám bude na&nbsp;Strázném dvoře scházet práce, půjčí nás na&nbsp;Kořenný dvůr.“</span></p>
        <p class="chunk" data-nb-ref-number="191" data-nb-words="13" data-nb-chars="87"><span class="idea" data-nb-ref-number="191" id="idea191" data-nb-words="13" data-nb-chars="87">„I&nbsp;tehdy, budeme-li mít co&nbsp;dělat tady,“ opáčil Risach, „hodlám nepříteli dodat zbraně.“</span></p>
        <p class="chunk" data-nb-ref-number="192" data-nb-words="28" data-nb-chars="148"><span class="idea" data-nb-ref-number="192" id="idea192" data-nb-words="28" data-nb-chars="148">Odpoledne už&nbsp;dosti pokročilo a&nbsp;do večera už&nbsp;moc nechybělo. Hodokvas dávno skončil a&nbsp;už se&nbsp;jen tak sedělo, jak to&nbsp;často bývá, u&nbsp;stolu a&nbsp;klábosilo se.</span></p>
        <p class="chunk" data-nb-ref-number="193" data-nb-words="109" data-nb-chars="588"><span class="idea" data-nb-ref-number="193" id="idea193" data-nb-words="109" data-nb-chars="588">Už&nbsp;dlouho mi&nbsp;bylo nápadné, jak se&nbsp;chová zahradník Šimon; byl totiž tak jako výteční sloužící v&nbsp;domě a&nbsp;na šafářově dvoře pozván ke&nbsp;stolu. Ostatní měli hodokvas na&nbsp;šafářově dvoře. Ráno jsem mu&nbsp;v&nbsp;upomínku na&nbsp;dnešní den dal stříbrnou dózu s&nbsp;mým jménem na&nbsp;víčku. Tu&nbsp;dózu měl u&nbsp;sebe na&nbsp;stole a&nbsp;neklidně na&nbsp;ni&nbsp;mluvil. Nejednou si&nbsp;šeptal se&nbsp;ženou, která mu&nbsp;seděla po&nbsp;boku, a&nbsp;často vyšel ven a&nbsp;opět se&nbsp;vrátil. Právě po&nbsp;takovém odchodu zase vešel do&nbsp;síně. Neusedl a&nbsp;jako kdyby se&nbsp;sebou zápasil. Posléze přikročil ke&nbsp;mně a&nbsp;zahovořil: „Všechno dobré dojde odměny a&nbsp;vás ještě dnes čeká veliká radost.“</span></p>
        <p class="chunk" data-nb-ref-number="194" data-nb-words="6" data-nb-chars="34"><span class="idea" data-nb-ref-number="194" id="idea194" data-nb-words="6" data-nb-chars="34">Podíval jsem se&nbsp;po&nbsp;něm překvapeně.</span></p>
        <p class="chunk" data-nb-ref-number="195" data-nb-words="64" data-nb-chars="405"><span class="idea" data-nb-ref-number="195" id="idea195" data-nb-words="64" data-nb-chars="405">„Zachránil jste od&nbsp;zhouby cereus peruvianus,“ pokračoval, „přinejmenším by&nbsp;byl mohl snadno uhynout a&nbsp;vy jste zapříčinil, že&nbsp;přišel sem do&nbsp;domu a&nbsp;ještě dneska rozkvete. Snažil jsem se&nbsp;ho&nbsp;brzdit chladem i&nbsp;s&nbsp;tím nebezpečím, že&nbsp;shodí poupata, aby nevykvetl dřív než dneska. Všechno dopadlo dobře. Jedno poupě je&nbsp;připravené vykvést. Za&nbsp;několik minut se&nbsp;může už&nbsp;otevřít. Kdyby společnost chtěla poctít skleník…“</span></p>
        <p class="chunk" data-nb-ref-number="196" data-nb-words="7" data-nb-chars="46"><span class="idea" data-nb-ref-number="196" id="idea196" data-nb-words="7" data-nb-chars="46">„Ano, Šimone, půjdeme tam,“ řekl můj hostitel.</span></p>
        <p class="chunk" data-nb-ref-number="197" data-nb-words="48" data-nb-chars="320"><span class="idea" data-nb-ref-number="197" id="idea197" data-nb-words="48" data-nb-chars="320">Okamžitě všichni vstali od&nbsp;stolu a&nbsp;chystali se&nbsp;vydat do&nbsp;skleníků. Šimon z&nbsp;místa kolem kaktusu cereus peruvianus, který strměl ve&nbsp;vlastním malém skleníku, odstranil všechno ostatní, aby se&nbsp;rostlina mohla pozorovat. Když jsme vešli, květ už&nbsp;se&nbsp;rozvil. Velký, bílý, nádherný, nezvyklý květ. Všichni ho&nbsp;jednohlasně chválili.</span></p>
        <p class="chunk" data-nb-ref-number="198" data-nb-words="67" data-nb-chars="388"><span class="idea" data-nb-ref-number="198" id="idea198" data-nb-words="67" data-nb-chars="388">„Peruvianus má&nbsp;hodně lidí,“ řekl Šimon, „tak úplně vzácný totiž není, i&nbsp;když ho&nbsp;ale vypěstují do&nbsp;mohutného kmene, přivedou ho&nbsp;ke&nbsp;květu jen vzácně. V&nbsp;Evropě tenhle bílý květ vidělo jen málo lidí. Teď se&nbsp;otevírá, ráno za&nbsp;rozbřesku bude po&nbsp;něm. Je&nbsp;cenný svou přítomností. Mně se&nbsp;podařilo, aby rostlina kvetla&nbsp;– a&nbsp;právě dneska.&nbsp;– Je&nbsp;to&nbsp;štěstí, jaké určitě vyvolává tu&nbsp;nejopravdovější radost.“</span></p>
        <p class="chunk" data-nb-ref-number="199" data-nb-words="12" data-nb-chars="67"><span class="idea" data-nb-ref-number="199" id="idea199" data-nb-words="12" data-nb-chars="67">Pobyli jsme tam dosti dlouho a&nbsp;vyčkávali, až&nbsp;se&nbsp;květ zplna rozvine.</span></p>
        <p class="chunk" data-nb-ref-number="200" data-nb-words="19" data-nb-chars="118"><span class="idea" data-nb-ref-number="200" id="idea200" data-nb-words="19" data-nb-chars="118">„Ono taky nevyraší moc květů jako u&nbsp;obyčejných rostlin,“ opět řekl Šimon, „vždycky jenom jeden, pak třeba zase jeden.“</span></p>
        <p class="chunk" data-nb-ref-number="201" data-nb-words="120" data-nb-chars="672"><span class="idea" data-nb-ref-number="201" id="idea201" data-nb-words="120" data-nb-chars="672">Můj hostitel měl zřejmě z&nbsp;květu skutečnou radost, stejně tak Matylda. Natálie a&nbsp;já jsme Šimonovi zvláště děkovali za&nbsp;to, že&nbsp;byl tak pozorný, a&nbsp;řekli jsme mu, že&nbsp;mu&nbsp;tohle překvapení nikdy nezapomeneme. Staroch měl oči plné slz. Rozestavil kolem rostliny svítilny, ty&nbsp;se&nbsp;měly zažehnout, až&nbsp;se&nbsp;začne stmívat, to&nbsp;kdyby si&nbsp;prý snad někdo chtěl květ prohlížet v&nbsp;noci. Když jsme se&nbsp;na&nbsp;květ dívali déle a&nbsp;déle, líbil se&nbsp;nám čím dál více. Asi je&nbsp;v&nbsp;naší zahradě málo takových, které by&nbsp;se&nbsp;téhle rostlině mohly rovnat vzácností, vznešeností a&nbsp;krásou. Z&nbsp;těch, kdo tu&nbsp;byli, ji&nbsp;nikdo dosud neviděl. Konečně jsme odešli a&nbsp;ten a&nbsp;onen sliboval, že&nbsp;v&nbsp;průběhu večera sem ještě jednou přijde.</span></p>
        <p class="chunk" data-nb-ref-number="202" data-nb-words="235" data-nb-chars="1307"><span class="idea" data-nb-ref-number="202" id="idea202" data-nb-words="235" data-nb-chars="1307">Když jsme se&nbsp;vraceli a&nbsp;procházeli kolem keřů, které jsou poblíž lipové uličky, ozval se&nbsp;z&nbsp;keřů u&nbsp;cesty zvuk citery. Risach, který vedl mou matku, zastavil, stejně tak můj otec a&nbsp;Matylda a&nbsp;pak i&nbsp;ostatní, kteří zrovna byli blízko nás. Já&nbsp;jsem s&nbsp;Natálií pokročil blíž ke&nbsp;křovisku; okamžitě jsem totiž poznal po&nbsp;zvuku, že&nbsp;to&nbsp;je&nbsp;můj učitel na&nbsp;citeru. Zahrál pro něj typickou melodii, pak se&nbsp;na&nbsp;chvíli odmlčel, pak zahrál znovu, zase se&nbsp;odmlčel, a&nbsp;tak dále. Byly to&nbsp;vesměs melodie, které sám vymyslel anebo které mu&nbsp;možná v&nbsp;tu chvíli zrovna přišly na&nbsp;mysl. Hrál se&nbsp;vší vervou a&nbsp;umem, tak jak jsem to&nbsp;u&nbsp;něho tak často obdivoval, ba&nbsp;jako kdyby dnes hrál ještě lépe než kdy jindy. Jako kdyby neměl na&nbsp;světě rád nic než svou citeru. Všichni, kdo byli poblíž, bez hnutí naslouchali a&nbsp;nezazněl ani náznak potlesku. Jenom Matylda se&nbsp;jednou podívala po&nbsp;Natálii a&nbsp;tak významně, jako kdyby chtěla říci: to&nbsp;jsme nikdy neslyšely a&nbsp;to ze&nbsp;sebe vyloudit nedokážeme. Ta&nbsp;citera byla živoucí bytost, mluvila řečí, která byla všem cizí, ale které všichni rozuměli. Když ty&nbsp;tóny posléze jako kdyby už&nbsp;neměly znovu zaznívat, vklouzl jsem s&nbsp;Natálií do&nbsp;křoviska a&nbsp;tam seděl můj učitel hry na&nbsp;citeru u&nbsp;malého stolečku a&nbsp;před sebou měl svou citeru. Oblek měl z&nbsp;šedého sukna a&nbsp;hodně obnošený, zelený klobouk mu&nbsp;ležel vedle citery na&nbsp;stole.</span></p>
        <p class="chunk" data-nb-ref-number="203" data-nb-words="11" data-nb-chars="58"><span class="idea" data-nb-ref-number="203" id="idea203" data-nb-words="11" data-nb-chars="58">„Josefe, tys zase už&nbsp;ve&nbsp;zdejším kraji?“ zeptal jsem se&nbsp;ho.</span></p>
        <p class="chunk" data-nb-ref-number="204" data-nb-words="13" data-nb-chars="79"><span class="idea" data-nb-ref-number="204" id="idea204" data-nb-words="13" data-nb-chars="79">„Tak docela ne,“ odpověděl mi, „přišel jsem, abych vám pěkně zahrál na&nbsp;svatbě.“</span></p>
        <p class="chunk" data-nb-ref-number="205" data-nb-words="71" data-nb-chars="342"><span class="idea" data-nb-ref-number="205" id="idea205" data-nb-words="71" data-nb-chars="342">„Tos udělal a&nbsp;tak to&nbsp;nikdo neumí,“ řekl jsem, „a mělo by&nbsp;se&nbsp;ti&nbsp;za&nbsp;to&nbsp;dostat něčeho, z&nbsp;čeho bys měl radost, a&nbsp;já ti&nbsp;ji&nbsp;dokážu poskytnout a&nbsp;bude to&nbsp;ta&nbsp;největší. To, co&nbsp;ti&nbsp;hodlám dát, nemohou uchopit lepší ruce než ty&nbsp;tvé. Všechno, co&nbsp;je&nbsp;správné, patří k&nbsp;sobě. Beztak ti&nbsp;dlužím ještě díky za&nbsp;tvé horlivé učení a&nbsp;za to, žes byl se&nbsp;mnou v&nbsp;horách.“</span></p>
        <p class="chunk" data-nb-ref-number="206" data-nb-words="12" data-nb-chars="66"><span class="idea" data-nb-ref-number="206" id="idea206" data-nb-words="12" data-nb-chars="66">„Za to&nbsp;jste mi&nbsp;zaplatil a&nbsp;to dneska jsem udělal dobrovolně,“ řekl.</span></p>
        <p class="chunk" data-nb-ref-number="207" data-nb-words="14" data-nb-chars="78"><span class="idea" data-nb-ref-number="207" id="idea207" data-nb-words="14" data-nb-chars="78">„Počkej tady jen několik dnů, pak si&nbsp;vezmeš, co&nbsp;mám na&nbsp;mysli,“ zahovořil jsem.</span></p>
        <p class="chunk" data-nb-ref-number="208" data-nb-words="4" data-nb-chars="24"><span class="idea" data-nb-ref-number="208" id="idea208" data-nb-words="4" data-nb-chars="24">„Já počkám rád,“ opáčil.</span></p>
        <p class="chunk" data-nb-ref-number="209" data-nb-words="7" data-nb-chars="39"><span class="idea" data-nb-ref-number="209" id="idea209" data-nb-words="7" data-nb-chars="39">„Dobře se&nbsp;o&nbsp;tebe postarají,“ řekl jsem.</span></p>
        <p class="chunk" data-nb-ref-number="210" data-nb-words="59" data-nb-chars="325"><span class="idea" data-nb-ref-number="210" id="idea210" data-nb-words="59" data-nb-chars="325">Mezitím k&nbsp;nám došli i&nbsp;ostatní a&nbsp;zasypali toho muže chválou. Risach ho&nbsp;pozval, aby nějakou chvíli pobyl u&nbsp;něho v&nbsp;domě. Josef ještě zahrál několik melodií, málem zapomněl, že&nbsp;mu&nbsp;někdo naslouchá, zabral se&nbsp;do&nbsp;hry a&nbsp;pak najednou ustal a&nbsp;vůbec nebral ohled na&nbsp;ty, co&nbsp;stáli kolem, stejně tak, jak to&nbsp;dělal vždycky. Pak jsme odešli.</span></p>
        <p class="chunk" data-nb-ref-number="211" data-nb-words="113" data-nb-chars="629"><span class="idea" data-nb-ref-number="211" id="idea211" data-nb-words="113" data-nb-chars="629">Hned jsem zavolal správce, řekl jsem mu, ať&nbsp;mi&nbsp;sežene posla, který by&nbsp;byl ochoten na&nbsp;místě se&nbsp;vydat do&nbsp;ochořského údolí. Správce to&nbsp;slíbil. Napsal jsem několik řádek výrobci citer, přiložil potřebné peníze, slíbil, že&nbsp;pošlu ještě víc, pokud to&nbsp;snad bude nutné, a&nbsp;požádal jsem ho, aby třetí citeru, která je&nbsp;táž jako ta&nbsp;má&nbsp;a&nbsp;citera mé&nbsp;sestry, dobře zabalenou v&nbsp;bedně dal poslovi, který mu&nbsp;přinese dopis. Posel se&nbsp;dostavil, dal jsem mu&nbsp;dopis a&nbsp;potřebné pokyny, a&nbsp;slíbil, že&nbsp;využije i&nbsp;dnešní noc a&nbsp;že bude zpátky co&nbsp;nejdříve. Považoval jsem teď za&nbsp;jisté, že&nbsp;mi&nbsp;citeru v&nbsp;poslední chvíli snad nikdo nevykoupí, pokud ji&nbsp;ještě vůbec má.</span></p>
        <p class="chunk" data-nb-ref-number="212" data-nb-words="84" data-nb-chars="509"><span class="idea" data-nb-ref-number="212" id="idea212" data-nb-words="84" data-nb-chars="509">Mezitím nastal hluboký večer. Šel jsem s&nbsp;Natálií a&nbsp;s&nbsp;Klotyldou ještě jednou k&nbsp;cereu peruvianu, ten byl v&nbsp;záři svítilen skoro ještě krásnější. Šimon zřejmě hodlal u&nbsp;něho probdít noc. Lidé pořád přicházeli a&nbsp;odcházeli. Josefa jsme slyšeli hrát ještě jednou. Hrál ve&nbsp;velké dolní jizbě, vešli jsme dovnitř, měl před sebou dobré víno, které mu&nbsp;poslal Risach. Sešla se&nbsp;kolem něho veškerá domácí čeleď. Dlouho jsme naslouchali a&nbsp;Klotylda teď pochopila, proč jsem v&nbsp;horách tak usiloval, aby si&nbsp;toho člověka poslechla.</span></p>
        <p class="chunk" data-nb-ref-number="213" data-nb-words="22" data-nb-chars="125"><span class="idea" data-nb-ref-number="213" id="idea213" data-nb-words="22" data-nb-chars="125">Část hostů ještě ten den odjela z&nbsp;domu, druhá část tak hodlala učinit za&nbsp;rozbřesku dalšího dne a&nbsp;někteří chtěli ještě zůstat.</span></p>
        <p class="chunk" data-nb-ref-number="214" data-nb-words="69" data-nb-chars="401"><span class="idea" data-nb-ref-number="214" id="idea214" data-nb-words="69" data-nb-chars="401">V&nbsp;průběhu příštího dopoledne, kdy už&nbsp;počet lidí, co&nbsp;tu&nbsp;ještě byli, značně prořídl, objevilo se&nbsp;ještě několik darů. Risach nás zavedl do&nbsp;zásobárny, která byla vedle truhlárny. Tam udělal místo a&nbsp;na něm bylo několik věcí zahalených suknem. Risach z&nbsp;jedné sukno stáhl, byl to&nbsp;umně vyřezávaný stůl a&nbsp;desku měl z&nbsp;mramoru, z&nbsp;toho, který jsem svému hostiteli kdysi přivezl a&nbsp;jehož osudem jsem si&nbsp;nebyl jistý.</span></p>
        <p class="chunk" data-nb-ref-number="215" data-nb-words="26" data-nb-chars="173"><span class="idea" data-nb-ref-number="215" id="idea215" data-nb-words="26" data-nb-chars="173">„Ta deska je&nbsp;krásnější než tisíce jiných,“ řekl Risach, „proto dar svého někdejšího přítele dávám v&nbsp;téhle podobě svému nynějšímu synovi. Žádné díky, dokud všechno neskončí.“</span></p>
        <p class="chunk" data-nb-ref-number="216" data-nb-words="5" data-nb-chars="34"><span class="idea" data-nb-ref-number="216" id="idea216" data-nb-words="5" data-nb-chars="34">Teď odhalili velkou vysokou skříň.</span></p>
        <p class="chunk" data-nb-ref-number="217" data-nb-words="74" data-nb-chars="420"><span class="idea" data-nb-ref-number="217" id="idea217" data-nb-words="74" data-nb-chars="420">„To je&nbsp;pro tebe žert od&nbsp;Eustacha, synu,“ řekl Risach. Skříň byla zhotovena jako vykládaná ze&nbsp;všech druhů dřeva, jaké se&nbsp;v&nbsp;našem kraji vyskytují. Skladbu dřev navrhl Eustach. Celé to&nbsp;vypadalo neobyčejně půvabně. Když jsem byl v&nbsp;zimě na&nbsp;Strázném dvoře, viděl jsem, jak se&nbsp;na&nbsp;té&nbsp;skříni pracuje. Tehdy jsem usoudil, že&nbsp;ta&nbsp;sbírka dřeva je&nbsp;zvláštní, ani jsem tehdy nepoznal, k&nbsp;čemu skříň bude. Měla být v&nbsp;mé pracovně na&nbsp;desky.</span></p>
        <p class="chunk" data-nb-ref-number="218" data-nb-words="135" data-nb-chars="846"><span class="idea" data-nb-ref-number="218" id="idea218" data-nb-words="135" data-nb-chars="846">Vposledku odhalili ještě několik věcí. Byly to&nbsp;doplňky k&nbsp;otcovu obložení. To&nbsp;bylo poznat na&nbsp;první pohled a&nbsp;budilo to&nbsp;potěšení; ale jestli jsou pravé, anebo napodobeniny, to&nbsp;se&nbsp;nedalo rozhodnout. Risach všechno vysvětlil. Byly napodobené. K&nbsp;tomu účelu žádali kdysi po&nbsp;mně vyobrazení otcových obkladů. Roland marně pátral po&nbsp;pravých. Provedl měření podle dochovaných zbytků a&nbsp;hledal místa, na&nbsp;něž by&nbsp;se&nbsp;měření hodila, v&nbsp;jedné odlehlé části dřevěných staveb u&nbsp;kamenného domu konečně nalezl fošny, které přesně ladily s&nbsp;naměřenými hodnotami. Fošny byly dílem zpráchnivělé, dílem rozervané a&nbsp;měly na&nbsp;sobě poškození, jak z&nbsp;nich strhávaly ony dřevořezby. Bylo teď téměř jisté, že&nbsp;to, co&nbsp;chybí, se&nbsp;ztratilo. Vyrobily se&nbsp;tedy napodobeniny. Onu zimu, když jsem tu&nbsp;byl, viděl jsem i&nbsp;fošny na&nbsp;dřevořezby. Můj otec prohlásil, že&nbsp;ta&nbsp;práce je&nbsp;neobyčejně krásná.</span></p>
        <p class="chunk" data-nb-ref-number="219" data-nb-words="39" data-nb-chars="236"><span class="idea" data-nb-ref-number="219" id="idea219" data-nb-words="39" data-nb-chars="236">„Také trvala dlouho, milý příteli,“ řekl Risach, „ale my&nbsp;ji&nbsp;pro tebe dokončili a&nbsp;bude se&nbsp;do&nbsp;tvého skleněného domku přesně hodit anebo se&nbsp;bude muset lehce přizpůsobit; ledaže bys dal přednost tomu, dřevořezby dát převézt na&nbsp;Slzavý dvůr.“</span></p>
        <p class="chunk" data-nb-ref-number="220" data-nb-words="8" data-nb-chars="43"><span class="idea" data-nb-ref-number="220" id="idea220" data-nb-words="8" data-nb-chars="43">„Tak to&nbsp;také bude, příteli,“ řekl můj otec.</span></p>
        <p class="chunk" data-nb-ref-number="221" data-nb-words="28" data-nb-chars="171"><span class="idea" data-nb-ref-number="221" id="idea221" data-nb-words="28" data-nb-chars="171">Teď teprve došlo na&nbsp;poděkování a&nbsp;na vyjádření radosti. Darující jakékoliv díky pro sebe odmítli. Rozhodlo, se&nbsp;že&nbsp;se&nbsp;věci zakrátko dopraví na&nbsp;místo, na&nbsp;němž mají spočinout.</span></p>
        <p class="chunk" data-nb-ref-number="222" data-nb-words="257" data-nb-chars="1466"><span class="idea" data-nb-ref-number="222" id="idea222" data-nb-words="257" data-nb-chars="1466">Ten den a&nbsp;ve dnech příštích postupně od&nbsp;nás odjeli všichni cizí a&nbsp;teprve teď se&nbsp;začal ten pravý milý život se&nbsp;všemi členy rodiny. Risach pro mne a&nbsp;pro Natálii dal zřídit věru velice hezký příbytek. Nemohl být velký, byl však velice půvabný. Za&nbsp;dva roky, co&nbsp;jsem tu&nbsp;nebyl, vytapetovali jeho stěny a&nbsp;pořídil do&nbsp;něho nový, skvělý nábytek a&nbsp;zařízení. Rozhodli jsme se&nbsp;však, že&nbsp;budeme obývat náš pravidelný příbytek ve&nbsp;Hvězdném dvoře tak dlouho, dokud se&nbsp;ho&nbsp;nebude moci ujmout Gustav, aby si&nbsp;Matylda po&nbsp;tu&nbsp;dobu nepřipadala příliš osamělá. Vedle toho budu často zajíždět na&nbsp;Strázný dvůr, radit se&nbsp;s&nbsp;Risachem anebo pracovat, často přijedou i&nbsp;ostatní a&nbsp;často zavítáme k&nbsp;sobě sem anebo na&nbsp;Kořenný dvůr anebo do&nbsp;Hvězdného dvora anebo města a&nbsp;nějaký čas tam budeme bydlet. S&nbsp;Natálií jsem zamýšlel podniknout delší cestu. Pro případ, že&nbsp;bych snad kvůli těm anebo oněm záležitostem odjel pryč, každá z&nbsp;rodin bude mít právo ubytovat Natálii. Citerista hrál u&nbsp;nás den co&nbsp;den a&nbsp;často dosti dlouho. Pátý den přišla citera. Odevzdal jsem mu&nbsp;ji&nbsp;a&nbsp;on, protože ji&nbsp;poznal, téměř radostí zbledl. Tenhle dar se&nbsp;mohl považovat za&nbsp;nejlepší pro něj; s&nbsp;tímhle darem se&nbsp;asi nikdy nerozloučí, kdežto u&nbsp;každého dalšího je&nbsp;otázkou, jestli se&nbsp;ho&nbsp;nezbaví. Když naladil citeru a&nbsp;zahrál na&nbsp;ni, teprve jsme viděli, jak je&nbsp;znamenitá. Téměř se&nbsp;mu&nbsp;ani nechtělo přestat hrát. Risach mu&nbsp;dal na&nbsp;její pouzdro udělat ještě vodotěsnou koženou schránu. Za&nbsp;několik dnů se&nbsp;s&nbsp;námi citerista rozloučil a&nbsp;odjel od&nbsp;nás.</span></p>
        <p class="chunk" data-nb-ref-number="223" data-nb-words="94" data-nb-chars="544"><span class="idea" data-nb-ref-number="223" id="idea223" data-nb-words="94" data-nb-chars="544">Všichni jsme podnikli krátkou výpravu do&nbsp;hostince U&nbsp;Javoru, a&nbsp;představil jsem Risachovi, Matyldě, svým rodičům a&nbsp;Natálii Kašpara a&nbsp;všechny ostatní, kdo se&nbsp;mnou měli něco společného. U&nbsp;Javoru jsme pobyli šest dnů. Odtud jsme se&nbsp;vydali do&nbsp;Hvězdného dvora. Omítku už&nbsp;smyli z&nbsp;budovy všude a&nbsp;dům se&nbsp;tyčil ve&nbsp;své původní ryzí podobě. I&nbsp;tady nás zavedli do&nbsp;příbytku, který pro nás zbudovali, když jsem tu&nbsp;nebyl. Vzhledem k&nbsp;rozlehlosti budovy byl zřejmě mnohem větší než byt na&nbsp;Strázném dvoře. Byl zbudován tak, aby se&nbsp;v&nbsp;něm mohla vést úplná domácnost.</span></p>
        <p class="chunk" data-nb-ref-number="224" data-nb-words="153" data-nb-chars="923"><span class="idea" data-nb-ref-number="224" id="idea224" data-nb-words="153" data-nb-chars="923">Z&nbsp;Hvězdného dvora jsme odjeli do&nbsp;města. Tam jsme vykonali veške­ré návštěvy, které v&nbsp;okruhu mých rodičů a&nbsp;v&nbsp;Matyldině byly nezbytné. Risach nejednomu příteli představil svou adoptovanou a&nbsp;čerstvě sezdanou dceru s&nbsp;jejím manželem a&nbsp;její matkou. Dozvěděl jsem se, že&nbsp;můj sňatek s&nbsp;Natálií Taronovou vzbudil rozruch; dozvěděl jsem se, že&nbsp;zejména někteří mí&nbsp;přátelé&nbsp;– alespoň si&nbsp;tak vždycky říkali&nbsp;– se&nbsp;vyjádřili tak, že&nbsp;to&nbsp;je&nbsp;něco nepochopitelného. Že&nbsp;Natálie vůči mně cítí náklonnost, to&nbsp;mi&nbsp;bylo vždycky jako dar, a&nbsp;tedy čímsi nepochopitelným; ježto však to&nbsp;teď říkali oni, pochopil jsem, že&nbsp;to&nbsp;nepochopitelné není. Zašel jsem za&nbsp;přítelem klenotníkem, ten vskutku byl nadále přítelem. Navýsost vřele se&nbsp;radoval z&nbsp;mého štěstí. Uvedl jsem ho&nbsp;do&nbsp;naší rodiny. Znám jim byl vesměs už&nbsp;dlouho. Poděkoval jsem mu&nbsp;velice za&nbsp;nádherné osazení diamantů a&nbsp;rubínů a&nbsp;smaragdového šperku. Byl přešťasten, že&nbsp;Risach a&nbsp;můj otec o&nbsp;nich tak soudí.</span></p>
        <p class="chunk" data-nb-ref-number="225" data-nb-words="48" data-nb-chars="281"><span class="idea" data-nb-ref-number="225" id="idea225" data-nb-words="48" data-nb-chars="281">„Kdybychom měli hodně takových zákazníků, jako jsou tihle dva muži, drahý příteli,“ řekl, „to by&nbsp;pak naše řemeslo brzy dosáhlo hranic, kde začíná umění, ba&nbsp;splynulo by&nbsp;s&nbsp;ním. Pracovali bychom s&nbsp;radostí a&nbsp;kupci by&nbsp;poznali, že&nbsp;duchovní práce má&nbsp;rovněž cenu, tak jako kameny a&nbsp;zlato.“</span></p>
        <p class="chunk" data-nb-ref-number="226" data-nb-words="53" data-nb-chars="292"><span class="idea" data-nb-ref-number="226" id="idea226" data-nb-words="53" data-nb-chars="292">Vzal jsem si&nbsp;u&nbsp;něho jedny navýsost cenné a&nbsp;umně zdobené hodinky jako žert na&nbsp;oplátku za&nbsp;Eustachovu skříň na&nbsp;desky. Vybrala je&nbsp;Klotylda. Pro Rolanda jsem dal zasadit rubín do&nbsp;prstenu, aby ho&nbsp;nosil v&nbsp;upomínku na&nbsp;mne a&nbsp;viděl, jak jsem mu&nbsp;vděčen za&nbsp;jeho úsilí vypátrat doplňky k&nbsp;obložení sloupků.</span></p>
        <p class="chunk" data-nb-ref-number="227" data-nb-words="16" data-nb-chars="87"><span class="idea" data-nb-ref-number="227" id="idea227" data-nb-words="16" data-nb-chars="87">„Je to&nbsp;beztak můj soupeř,“ řekl jsem, „on se&nbsp;po&nbsp;Natálii často dlouho a&nbsp;významně díval.“</span></p>
        <p class="chunk" data-nb-ref-number="228" data-nb-words="108" data-nb-chars="613"><span class="idea" data-nb-ref-number="228" id="idea228" data-nb-words="108" data-nb-chars="613">„To má&nbsp;jeden naprosto nevinný důvod,“ opáčil můj hostitel, „Roland si&nbsp;vydobyl milou se&nbsp;stejnýma očima a&nbsp;vlasy, jako má&nbsp;Natálie. Často nám to&nbsp;říkal. To&nbsp;děvče je&nbsp;dcera jednoho lesmistra v&nbsp;horách a&nbsp;je mu&nbsp;nadmíru oddána. Ježto se&nbsp;ten nebožák musí často dlouho odříkat pohledu na&nbsp;ni, pro útěchu se&nbsp;díval na&nbsp;Natálii. S&nbsp;tím mladíkem jsou potíže, přeju mu&nbsp;jen to&nbsp;nejlepší. Může z&nbsp;něho být významný umělec, anebo i&nbsp;nešťastný člověk, jestliže se&nbsp;totiž jeho náruživost, s&nbsp;jakou se&nbsp;vrhá na&nbsp;umění, odvrátí od&nbsp;toho, k&nbsp;čemu upírá pozornost, a&nbsp;soustředí se&nbsp;na&nbsp;mladíkovo nitro. Doufám však, že&nbsp;to&nbsp;všechno budu moci nějak srovnat.“</span></p>
        <p class="chunk" data-nb-ref-number="229" data-nb-words="83" data-nb-chars="509"><span class="idea" data-nb-ref-number="229" id="idea229" data-nb-words="83" data-nb-chars="509">Když se&nbsp;ve&nbsp;městě odbylo všechno nezbytné, vydali jsme se&nbsp;nazpátek, a&nbsp;to na&nbsp;Strázný dvůr. Přiblížila se&nbsp;doba, kdy vykvétají růže, a&nbsp;letos ji&nbsp;měly obě spojené rodiny slavit jako připomínku minulosti, také však jako připomenutí budoucnosti, a&nbsp;poprvé takhle pospolitě a&nbsp;zvláště obřadně. Můj otec měl vidět, jakou mocí dokáže vládnout množství a&nbsp;rozmanitost, i&nbsp;když to&nbsp;množství a&nbsp;ta rozmanitost jsou pouze samé růže. Až&nbsp;růže odkvetou, mělo se&nbsp;všechno, co&nbsp;se&nbsp;naším sňatkem nějak přerušilo, vrátit do&nbsp;starých kolejí.</span></p>
        <p class="chunk" data-nb-ref-number="230" data-nb-words="232" data-nb-chars="1354"><span class="idea" data-nb-ref-number="230" id="idea230" data-nb-words="232" data-nb-chars="1354">Teprve když jsme dorazili na&nbsp;Strázný dvůr, dospěl jsem jakéhos takéhos klidu. Tady jsem si&nbsp;občas i&nbsp;prohlížel dokumenty, které nám dal Risach a&nbsp;otec, a&nbsp;nadmíru jsem žasl. V&nbsp;těch i&nbsp;oněch bylo toho v&nbsp;náš prospěch daleko více, než jsme se&nbsp;jen vzdáleně kdysi domnívali. Risach hodlal dům do&nbsp;své smrti dál obhospodařovat tak jako doposud, aby, jak říkal, mohl si&nbsp;vychutnávat své pozdní léto až&nbsp;do&nbsp;konce. Že&nbsp;ho&nbsp;potěší, když mu&nbsp;v&nbsp;jeho hospodaření budeme radit a&nbsp;budeme mu&nbsp;pomáhat. Předal nám už&nbsp;dříve značnou část své hotovosti. A&nbsp;protože na&nbsp;Strázném dvoře mohou často být dvě rodiny, byly k&nbsp;dokumentům přiloženy plány, podle nichž se&nbsp;na&nbsp;krásném prostranství mezi Růžovým domem a&nbsp;šafářským dvorem těsně u&nbsp;obilí měl zbudovat nový dům a&nbsp;k&nbsp;jeho stavbě se&nbsp;mělo přikročit hned. Ale i&nbsp;to, co&nbsp;nám odevzdal otec, nijak nezaostávalo za&nbsp;celým Risachovým jměním a&nbsp;daleko překračovalo mé&nbsp;očekávání. Když jsme vyslovili svůj dík a&nbsp;já vyjádřil svůj podiv, řekl otec: „Nemusíš se&nbsp;z&nbsp;toho všeho nijak zneklidňovat; vůbec Klotyldu nepoškodím. Já&nbsp;také míval své tajné radosti a&nbsp;vášně. Ty&nbsp;skýtají měšťanská řemesla, pokud se&nbsp;vykonávají po&nbsp;měšťansku skromně. Co&nbsp;je&nbsp;nenápadné, má&nbsp;také svou hrdost a&nbsp;svou velikost. Teď však hodlám té&nbsp;kancelářské vášni, která z&nbsp;toho všeho postupně povstala, dát vale a&nbsp;žít jenom svým drobným hračičkám, abych i&nbsp;já měl své pozdní léto jako tvůj Risach.“</span></p>
        <p class="chunk" data-nb-ref-number="231" data-nb-words="35" data-nb-chars="188"><span class="idea" data-nb-ref-number="231" id="idea231" data-nb-words="35" data-nb-chars="188">Když jsme nějakou dobu pobyli v&nbsp;Růžovém domě, jednoho dne Natálie a&nbsp;já jsme přišli k&nbsp;našemu novému otci a&nbsp;poprosili ho, aby od&nbsp;nás přijal slib, a&nbsp;přijme-li ho, že&nbsp;nám udělá velikou radost.</span></p>
        <p class="chunk" data-nb-ref-number="232" data-nb-words="6" data-nb-chars="24"><span class="idea" data-nb-ref-number="232" id="idea232" data-nb-words="6" data-nb-chars="24">„A&nbsp;co je&nbsp;to?“ zeptal se.</span></p>
        <p class="chunk" data-nb-ref-number="233" data-nb-words="44" data-nb-chars="234"><span class="idea" data-nb-ref-number="233" id="idea233" data-nb-words="44" data-nb-chars="234">„Kdybys snad jednou měl odejít na&nbsp;tomhle světě dříve ty&nbsp;od&nbsp;nás než my&nbsp;od&nbsp;tebe, že&nbsp;nehodláme nic, co&nbsp;se&nbsp;v&nbsp;domě a&nbsp;na usedlosti vyskytuje, nijak měnit, tak aby byla na&nbsp;tebe trvalá památka a&nbsp;přecházela z&nbsp;pokolení na&nbsp;pokolení,“ řekli jsme.</span></p>
        <p class="chunk" data-nb-ref-number="234" data-nb-words="91" data-nb-chars="514"><span class="idea" data-nb-ref-number="234" id="idea234" data-nb-words="91" data-nb-chars="514">„To snad trochu přeháníte,“ odpověděl nám, „slibujete něco, u&nbsp;čeho neznáte rozměry. Nemohu vaši vůli a&nbsp;vaši situaci svazovat takovými pouty, to&nbsp;by&nbsp;mohlo mít velice neblahé následky. Pokud chcete ctít vzpomínku na&nbsp;mě&nbsp;tak, aby rozmanitě trvala v&nbsp;mysli, čiňte to&nbsp;a&nbsp;roubujte ji&nbsp;i&nbsp;svým potomkům, jinak měňte, jak si&nbsp;přejete a&nbsp;jak to&nbsp;bude potřeba. Dokud žiji, budeme i&nbsp;my ještě spolu měnit, zkrášlovat, budovat; chci ještě mít nějakou tu&nbsp;radost a&nbsp;měnit a&nbsp;podněcovat to&nbsp;a&nbsp;ono s&nbsp;vámi je&nbsp;mi&nbsp;milejší, než když to&nbsp;dělám sám.“</span></p>
        <p class="chunk" data-nb-ref-number="235" data-nb-words="12" data-nb-chars="76"><span class="idea" data-nb-ref-number="235" id="idea235" data-nb-words="12" data-nb-chars="76">„Ale Olšový potok se&nbsp;musí zachovat jako pomník krásného nábytku a&nbsp;zařízení.“</span></p>
        <p class="chunk" data-nb-ref-number="236" data-nb-words="22" data-nb-chars="142"><span class="idea" data-nb-ref-number="236" id="idea236" data-nb-words="22" data-nb-chars="142">„Sepište listinu, že&nbsp;mu&nbsp;z&nbsp;pokolení na&nbsp;pokolení nikdo nic neudělá, dokud úplně nezpráchniví jeho zbytky anebo ho&nbsp;nesmete nějaká průtrž mračen.“</span></p>
        <p class="chunk" data-nb-ref-number="237" data-nb-words="10" data-nb-chars="55"><span class="idea" data-nb-ref-number="237" id="idea237" data-nb-words="10" data-nb-chars="55">Políbil Natálii na&nbsp;čelo, což dělal rád, mně podal ruku.</span></p>
        <p class="chunk" data-nb-ref-number="238" data-nb-words="117" data-nb-chars="677"><span class="idea" data-nb-ref-number="238" id="idea238" data-nb-words="117" data-nb-chars="677">Když růže, které kvetly a&nbsp;kvetly vskutku vášnivě a&nbsp;k&nbsp;úžasu celé mé&nbsp;rodiny, protože ta&nbsp;něco podobného nikdy neviděla, posléze uvadly, rozloučili jsme se, pospolitost, která vydržela tak dlouho, posléze se&nbsp;rozešla a&nbsp;doba opět plynula tak jako obvykle. Mí&nbsp;rodiče se&nbsp;s&nbsp;Klotyldou vrátili na&nbsp;Kořenný dvůr, hodlali tam pobýt až&nbsp;do&nbsp;zimy, a&nbsp;já s&nbsp;Natálií přesídlil do&nbsp;našeho stálého příbytku ve&nbsp;Hvězdném dvoře. Měli jsme na&nbsp;něm pobývat jako na&nbsp;svém vskutku rodinném sídle, Matylda že&nbsp;bude bydlet u&nbsp;nás a&nbsp;jíst s&nbsp;námi u&nbsp;stolu. Hospodaření na&nbsp;statku jsem měl řídit rovněž já. Ujal jsem se&nbsp;své povinnosti a&nbsp;požádal Matyldu o&nbsp;podporu, jak rozsáhlou, to&nbsp;jsem ponechal na&nbsp;její vůli. Souhlasila.</span></p>
        <p class="chunk" data-nb-ref-number="239" data-nb-words="18" data-nb-chars="103"><span class="idea" data-nb-ref-number="239" id="idea239" data-nb-words="18" data-nb-chars="103">Tak se&nbsp;čas posunul zase tam, kde odedávna plynul, a&nbsp;týden po&nbsp;týdnu se&nbsp;odbýval prostý, pravidelný život.</span></p>
        <p class="chunk" data-nb-ref-number="240" data-nb-words="37" data-nb-chars="204"><span class="idea" data-nb-ref-number="240" id="idea240" data-nb-words="37" data-nb-chars="204">Pouze na&nbsp;podzim se&nbsp;udála jistá změna. Bratránkové z&nbsp;otcova rodného domu zajeli za&nbsp;mými rodiči na&nbsp;Kořenný dvůr. Přijeli jsme tam za&nbsp;nimi. Otec je&nbsp;bohatě obdaroval a&nbsp;dal je&nbsp;v&nbsp;kočáře odvézt do&nbsp;jejich domova.</span></p>
        <p class="chunk" data-nb-ref-number="241" data-nb-words="130" data-nb-chars="791"><span class="idea" data-nb-ref-number="241" id="idea241" data-nb-words="130" data-nb-chars="791">Když začala zima, byl Rolandův obraz hotov. Vzhledem k&nbsp;rozměrům se&nbsp;musel svinout, měl velký zlatý rám, který se&nbsp;musel rozložit, a&nbsp;vystavili ho&nbsp;v&nbsp;mramorové síni na&nbsp;stojanu. Všichni jsme odjeli na&nbsp;Strázný dvůr. Obraz se&nbsp;hodně prohlížel a&nbsp;probíral se. Roland byl v&nbsp;povznesené náladě, jako kdyby se&nbsp;vznášel; ať&nbsp;si&nbsp;totiž jeho okolí myslelo cokoliv, jakkoliv chválili, co&nbsp;vytvořil, a&nbsp;nechybělo ani podotýkání, co&nbsp;by&nbsp;se&nbsp;na&nbsp;obraze ještě dalo vylepšit, jeho nitro mu&nbsp;slibovalo, že&nbsp;jednou možná bude s&nbsp;to namalovat něco ještě daleko svrchovanějšího, ba&nbsp;cosi naprosto velkolepého. Risach mu&nbsp;přislíbil, že&nbsp;mu&nbsp;poskytne prostředky, aby mohl cestovat, a&nbsp;nařídil, aby se&nbsp;mu&nbsp;všechno zchystalo k&nbsp;brzkému odjezdu do&nbsp;Říma. Gustav musel na&nbsp;Strázném dvoře ještě strávit zimu. Na&nbsp;jaře měl konečně vyrazit do&nbsp;světa.</span></p>
        <p class="chunk" data-nb-ref-number="242" data-nb-words="8" data-nb-chars="48"><span class="idea" data-nb-ref-number="242" id="idea242" data-nb-words="8" data-nb-chars="48">A&nbsp;tak se&nbsp;uspořádaly a&nbsp;navázaly rozmanité vztahy.</span></p>
        <p class="chunk" data-nb-ref-number="243" data-nb-words="69" data-nb-chars="366"><span class="idea" data-nb-ref-number="243" id="idea243" data-nb-words="69" data-nb-chars="366">Matylda, když jsem za&nbsp;ní&nbsp;jednou zavítal do&nbsp;Hvězdného dvora, řekla mi, že&nbsp;ženy žijí omezeně a&nbsp;závisle, ona a&nbsp;Natálie že&nbsp;přišly o&nbsp;oporu příbuzných, musí leccos čerpat ze&nbsp;sebe tak jako muži a&nbsp;žít v&nbsp;odlesku svých přátel. To&nbsp;že&nbsp;je&nbsp;jejich situace, vzhledem k&nbsp;tomu, jakou mají povahu, že&nbsp;trvá a&nbsp;bude se&nbsp;dál vyvíjet. Já&nbsp;si&nbsp;to, co&nbsp;řekla, zapamatoval a&nbsp;uložil hluboko v&nbsp;srdci.</span></p>
        <p class="chunk" data-nb-ref-number="244" data-nb-words="56" data-nb-chars="332"><span class="idea" data-nb-ref-number="244" id="idea244" data-nb-words="56" data-nb-chars="332">Jedna část toho vývoje, pomyslel jsem si, teď právě nastala, druhá část nadejde, až&nbsp;se&nbsp;usadí Gustav. Ve&nbsp;mně se&nbsp;ženám dostalo znovu opory, tak aby se&nbsp;znovu projevilo pevné jádro jejich existence; ve&nbsp;mně navázaly nové pouto k&nbsp;mým nejbližším a&nbsp;i vztah k&nbsp;Risachovi se&nbsp;dovršil a&nbsp;upevnil. Závěr rodinné sounáležitosti pak poskytne Gustav.</span></p>
        <p class="chunk" data-nb-ref-number="245" data-nb-words="148" data-nb-chars="873"><span class="idea" data-nb-ref-number="245" id="idea245" data-nb-words="148" data-nb-chars="873">Pokud se&nbsp;mne týká, já&nbsp;jsem si&nbsp;po&nbsp;té&nbsp;naší společné cestě vznešenějšími kraji položil otázku, jestli styk s&nbsp;milými přáteli, jestli umění, literatura, věda život popisují a&nbsp;dokonávají, anebo jestli existuje ještě cosi, co&nbsp;je&nbsp;dál a&nbsp;co ho&nbsp;celý do&nbsp;sebe pojme a&nbsp;naplní štěstím ještě daleko větším. Tohle větší štěstí, štěstí, jež jako kdyby bylo nevyčerpatelné, dospělo ke&nbsp;mně ze&nbsp;strany docela jiné, než jsem tehdy tušil. Jestli to&nbsp;nyní ve&nbsp;vědě, které jsem nikdy nedal vale, dotáhnu třeba daleko, jestli mě&nbsp;bůh obdaří milostí, že&nbsp;vejdu mezi velikány vědy, to&nbsp;nevím; ale jisté je&nbsp;jedno, že&nbsp;ryzí rodinný život, jak ho&nbsp;požaduje Risach, byl už&nbsp;založen, bude, tak jak to&nbsp;zaručuje naše vzájemná náklonnost a&nbsp;naše srdce, trvat nadále v&nbsp;nijak neoslabené plnosti, já&nbsp;budu spravovat své jmění, budu i&nbsp;jinak ještě užitečný, a&nbsp;cokoliv, i&nbsp;vědecké snažení, dojde nyní prostoty, opory a&nbsp;významu.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./colophon.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>