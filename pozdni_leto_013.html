<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Sblížení">
    <meta name="apple-mobile-web-app-capable" content="yes">
    <title>Sblížení</title>
    <link rel="stylesheet" href="./style/style.min.css" media="screen" integrity="sha256-bkYAKKbty6Urm53n6a6CsGXteoeLa0H0lTaDh1TpOAQ=">
    <style>
      :root {
        --accent-color: hsl(176, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./pozdni_leto_012.html">
    <link rel="next" href="./pozdni_leto_014.html">
    <meta name="nb-order" content="9">
    <link rel="self" href="pozdni_leto_013.html">
    <meta name="nb-identifier" content="stifter-pozdni-leto-4bd1451">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="23520" data-nb-chars="137343">
    <nav role="doc-toc">
      <ul class="plain section">
        <li><a href="pozdni_leto_005.html">Domácí pohoda</a></li>
        <li><a href="pozdni_leto_006.html">Poutník</a></li>
        <li><a href="pozdni_leto_007.html">Zastavení</a></li>
        <li><a href="pozdni_leto_008.html">Nocleh</a></li>
        <li><a href="pozdni_leto_009.html">Rozloučení</a></li>
        <li><a href="pozdni_leto_010.html">Návštěva</a></li>
        <li><a href="pozdni_leto_011.html">Setkání</a></li>
        <li><a href="pozdni_leto_012.html">Rozšíření</a></li>
        <li><a href="pozdni_leto_013.html">Sblížení</a></li>
        <li><a href="pozdni_leto_014.html">Nahlédnutí</a></li>
        <li><a href="pozdni_leto_015.html">Slavnost</a></li>
        <li><a href="pozdni_leto_016.html">Spolek</a></li>
        <li><a href="pozdni_leto_017.html">Věci se vyvíjejí</a></li>
        <li><a href="pozdni_leto_018.html">Důvěra</a></li>
        <li><a href="pozdni_leto_019.html">Oznámení</a></li>
        <li><a href="pozdni_leto_020.html">Ohlédnutí</a></li>
        <li><a href="pozdni_leto_021.html">Závěr</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_012.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="8"><span class="idea" data-nb-ref-number="1" id="idea1" data-nb-words="1" data-nb-chars="8">Sblížení</span></h1>
        <section>
          <p class="chunk" data-nb-ref-number="2" data-nb-words="61" data-nb-chars="324"><span class="idea" data-nb-ref-number="2" id="idea2" data-nb-words="61" data-nb-chars="324">I&nbsp;když se&nbsp;téměř po&nbsp;celou zimu mluvilo o&nbsp;tom, že&nbsp;otec příští jaro pojede do&nbsp;hor se&nbsp;mnou a&nbsp;že při té&nbsp;příležitosti hodlá zajet za&nbsp;oním člověkem v&nbsp;Růžovém domě a&nbsp;prohlédnout si&nbsp;jeho pozoruhodnosti a&nbsp;drahocennosti, když nastalo jaro, neměl kdy dát vale svým záležitostem, a&nbsp;já tak jako každý rok jsem se&nbsp;musel vydat na&nbsp;cesty sám.</span></p>
          <p class="chunk" data-nb-ref-number="3" data-nb-words="362" data-nb-chars="2038"><span class="idea" data-nb-ref-number="3" id="idea3" data-nb-words="362" data-nb-chars="2038">Když jsem dorazil ke&nbsp;svému hostiteli, nejdřív ze&nbsp;všeho jsem mu&nbsp;vyprávěl o&nbsp;obložení stěn. Dřív jsem se&nbsp;o&nbsp;nich nikdy nezmínil, protože jsem je&nbsp;nepokládal za&nbsp;nijak důležité. Vyprávěl jsem mu, že&nbsp;jsem je&nbsp;našel v&nbsp;Hlásném údolí a&nbsp;koupil je&nbsp;a&nbsp;že jsou to&nbsp;ze&nbsp;dřeva vyřezané postavy a&nbsp;ozdoby. Že&nbsp;otec, kterému jsem je&nbsp;přivezl, měl z&nbsp;nich velkou radost, že&nbsp;je&nbsp;nejen přijal s&nbsp;velkým potěšením, ale že&nbsp;dal přestavět i&nbsp;valnou část bočního stavení a&nbsp;do něho že&nbsp;obložení vhodně umístil. Tohleto že&nbsp;mi&nbsp;teprve vyjevilo, jak si&nbsp;otec těch věcí cení, a&nbsp;to mě&nbsp;podnítilo, abych ještě bedlivěji pátral, jestli bych třeba někde nenalezl doplňky oněch obkladů; to&nbsp;co&nbsp;otec má, jsou totiž pouhé zlomky, totiž dvě sloupová obložení, zbytek že&nbsp;schází. Už&nbsp;jsem dal provést, tak jak jsem to&nbsp;myslím uměl nejlépe, další pátrání; a&nbsp;hodlám v&nbsp;něm ještě pokračovat a&nbsp;pokusit se, jestli by&nbsp;se&nbsp;nenašly další cesty a&nbsp;prostředky, jak dospět k&nbsp;cíli, pokud ještě existuje, anebo dospět k&nbsp;co největší jistotě, že&nbsp;to, co&nbsp;hledáme, už&nbsp;neexistuje. Popsal jsem svému hostiteli, jak jsem to&nbsp;ze&nbsp;vzpomínek vůbec dokázal, ono obložení a&nbsp;seznámil ho&nbsp;s&nbsp;místem, kde jsme je&nbsp;objevili, a&nbsp;s&nbsp;průvodními okolnostmi. Nezastíral jsem mu, že&nbsp;to&nbsp;všechno dělám proto, aby se&nbsp;mi&nbsp;od&nbsp;něho dostalo rady, jak mám asi postupovat dále. Jde o&nbsp;věc, na&nbsp;níž otci nanejvýš záleží. Snažím se&nbsp;po&nbsp;těch věcech pátrat ne&nbsp;proto, že&nbsp;jsou krásné, ač&nbsp;i&nbsp;to by&nbsp;mohlo být jistou pohnutkou, nýbrž především proto, že&nbsp;otci dělají radost. Čím je&nbsp;starší, tím více se&nbsp;uzavírá v&nbsp;těsném prostoru, pracovna a&nbsp;dům jsou pro něj postupně celým světem a&nbsp;v&nbsp;nich má&nbsp;především díla výtvarného umění a&nbsp;knihy, jimi se&nbsp;obírá, a&nbsp;účinek, jaký na&nbsp;něj tyhle věci mají, s&nbsp;léty jen roste. Nedokázal se&nbsp;od&nbsp;těch dřevořezeb v&nbsp;prvních dnech téměř vůbec odtrhnout, prohlížel si&nbsp;je&nbsp;do&nbsp;všech detailů a&nbsp;nakonec je&nbsp;všechny znal do&nbsp;takových podrobností, jako kdyby byl u&nbsp;toho, když se&nbsp;zhotovovaly. Proto také hodlám postupovat tak, abych se&nbsp;neocitl v&nbsp;situaci, kdy bych si&nbsp;musel vyčítat, že&nbsp;jsem ve&nbsp;svém pátrání něco zmeškal. Dosud celé hledání bylo arci neplodné.</span></p>
          <p class="chunk" data-nb-ref-number="4" data-nb-words="138" data-nb-chars="792"><span class="idea" data-nb-ref-number="4" id="idea4" data-nb-words="138" data-nb-chars="792">Můj hostitel se&nbsp;mě&nbsp;ještě vyptal na&nbsp;některé části díla a&nbsp;na to, jak se&nbsp;našlo, na&nbsp;to, co&nbsp;jsem mu&nbsp;nevyložil anebo co&nbsp;mu&nbsp;bylo pořád nejasné, a&nbsp;dal si&nbsp;ještě jednou co&nbsp;nejzevrubněji vylíčit, kde přesně jsem všechno objevil. Nato mi&nbsp;řekl, ať&nbsp;neprodleně pošlu otci dopis a&nbsp;poprosím ho, aby přesně změřil dřevořezby zevně i&nbsp;zevnitř a&nbsp;míry mi&nbsp;poslal. Okamžitě jsem pochopil účel takového měření a&nbsp;zastyděl jsem se, že&nbsp;něco takového dříve nenapadlo i&nbsp;mne. On&nbsp;že&nbsp;zatím napíše Rolandovi, a&nbsp;až rozměry dorazí, pošle mu&nbsp;je. A&nbsp;také že&nbsp;hodlá svého jednatele v&nbsp;oné končině pověřit, aby se&nbsp;o&nbsp;celou záležitost zajímal. Pokud to, co&nbsp;hledám, dá&nbsp;se&nbsp;vůbec najít, že&nbsp;bude nejspíš nejvhodnějším pomocníkem Roland, a&nbsp;ostatní lidé, které ještě k&nbsp;hledání vyzve, že&nbsp;se&nbsp;už&nbsp;velice osvědčili při nejrůznějších příležitostech.</span></p>
          <p class="chunk" data-nb-ref-number="5" data-nb-words="21" data-nb-chars="118"><span class="idea" data-nb-ref-number="5" id="idea5" data-nb-words="21" data-nb-chars="118">Poděkoval jsem svému hostiteli co&nbsp;nejzdvořileji, že&nbsp;je&nbsp;ke&nbsp;mně tak laskavý, a&nbsp;slíbil jsem mu, že&nbsp;nebudu v&nbsp;ničem otálet.</span></p>
          <p class="chunk" data-nb-ref-number="6" data-nb-words="44" data-nb-chars="264"><span class="idea" data-nb-ref-number="6" id="idea6" data-nb-words="44" data-nb-chars="264">Druhý den ráno odnesl posel na&nbsp;nejbližší poštu můj dopis otci a&nbsp;dopisy mého hostitele Rolandovi a&nbsp;dalším lidem. Můj hostitel určitě psal dlouho do&nbsp;noci; protože byl to&nbsp;celý balíček dopisů. Mne jeho dobrota nanejvýš dojímala; nevěděl jsem, čím jsem si&nbsp;ji&nbsp;zasloužil.</span></p>
          <p class="chunk" data-nb-ref-number="7" data-nb-words="24" data-nb-chars="123"><span class="idea" data-nb-ref-number="7" id="idea7" data-nb-words="24" data-nb-chars="123">Že&nbsp;jsem se&nbsp;v&nbsp;první čas svého pobývání v&nbsp;Růžovém domě vydal hned na&nbsp;všechna místa, která mi&nbsp;byla milá, rozumí se&nbsp;samo sebou.</span></p>
          <p class="chunk" data-nb-ref-number="8" data-nb-words="279" data-nb-chars="1678"><span class="idea" data-nb-ref-number="8" id="idea8" data-nb-words="279" data-nb-chars="1678">V&nbsp;Eustachově kreslírně jsem našel hotový hudební pult. Co&nbsp;ho&nbsp;vyrobili, od&nbsp;té&nbsp;doby jistě uplynul jen krátký čas, proto stál ještě na&nbsp;tomhle místě. Netušil jsem, že&nbsp;ten výtvor, který jsem viděl, když se&nbsp;do&nbsp;něho zrovna pouštěli, bude se&nbsp;jevit takhle, až&nbsp;bude hotov. V&nbsp;nedávné době jsem viděl úplnou spoustu obrazů, staveb, kreseb a&nbsp;podobně a&nbsp;sám jsem podobné věci vytvářel, mohl jsem se&nbsp;tedy v&nbsp;takových záležitostech trochu spolehnout na&nbsp;vlastní úsudek; ale kdybych byl nevěděl, že&nbsp;rám a&nbsp;stojan pultu jsou vyrobeny nově, nikdy bych na&nbsp;to&nbsp;nebyl přišel, natolik se&nbsp;všechno stavbou, slohem i&nbsp;barvou dřeva hodilo k&nbsp;desce. Celé dílo jsem tu&nbsp;měl jasně před očima, čisté, zářivé. Barvy rozličných dřev na&nbsp;ozdobách, na&nbsp;listoví, na&nbsp;ovoci a&nbsp;na nástrojích díky výrazné pryskyřici jevily se&nbsp;výrazné a&nbsp;ostré. Dokonce nesrovnalosti ve&nbsp;velikostech rozmanitých vložených sem nástrojů, flétny, houslí, bubnu, nad nimiž jsem se&nbsp;za&nbsp;své první návštěvy truhlárně tak pozastavoval, připadaly mi&nbsp;teď naivní a&nbsp;měly podle mého v&nbsp;sobě cosi přitažlivého, čím deska pultu byla pro mne jaksi vlídnější, než kdyby neměla jedinou chybu anebo byla třeba zhotovena podle nového pojetí umění. Zeptal jsem se&nbsp;Eustacha, kam že&nbsp;se&nbsp;pult postaví. Nedokázal mi&nbsp;to&nbsp;říci. Nikdo se&nbsp;nezmínil, jestli pult zůstane v&nbsp;domě, anebo jestli se&nbsp;bude někam posílat. Teď bude nadále stát tady, aby mohl hezky pomalu vyschnout, postupně, tak jak má&nbsp;a&nbsp;tak jak to&nbsp;musí proběhnout u&nbsp;každého nově zhotoveného nábytku, aby nedošel újmy. Většina nově zhotovených anebo opravených výrobků se&nbsp;kvůli tomu vždy nechaly stát v&nbsp;kreslírně, pokud tam arci bylo místo. Ještě jsem si&nbsp;pult nějakou chvíli prohlížel a&nbsp;pak jsem se&nbsp;přemístil k&nbsp;jiným věcem.</span></p>
          <p class="chunk" data-nb-ref-number="9" data-nb-words="182" data-nb-chars="1034"><span class="idea" data-nb-ref-number="9" id="idea9" data-nb-words="182" data-nb-chars="1034">Zašel jsem i&nbsp;za zahradníkovými, za&nbsp;lidmi na&nbsp;šafářském dvoře, za&nbsp;zahradními dělníky, za&nbsp;sloužícími v&nbsp;domě a&nbsp;za několika sousedy, k&nbsp;nimž jsme předtím chodívali častěji a&nbsp;které jsem blíže poznal. I&nbsp;když jsem se&nbsp;na&nbsp;radu a&nbsp;na vybídnutí svého hostitele kdysi roz­hodl letos práci ve&nbsp;svém oboru, přinejmenším v&nbsp;tom, který jsem si&nbsp;sám uložil, uložit k&nbsp;odpočinku a&nbsp;část léta prožít v&nbsp;Růžovém domě a&nbsp;oddávat se&nbsp;svým rozmarům a&nbsp;vychutnávat si&nbsp;ten který okamžik, neměl jsem dost vůle k&nbsp;nicnedělání, protože něco takového by&nbsp;mi&nbsp;bylo obrovskou útrapou, nýbrž ve&nbsp;svém konání se&nbsp;řídit tím, co&nbsp;mi&nbsp;skýtá potěšení a&nbsp;co mi&nbsp;nabízí příležitost. Můj hostitel mi&nbsp;poskytl stejné dva pokoje, které jsem tu&nbsp;vždy míval, a&nbsp;potěšilo ho, že&nbsp;hodlám uposlechnout jeho rady a&nbsp;jednou také obrátit pohled jinam než jenom na&nbsp;svou práci a&nbsp;že hodlám také jednou dospět k&nbsp;něčemu obecnějšímu, než k&nbsp;čemu jsem se&nbsp;upínal doposud. Přivezl jsem si&nbsp;hodně knih a&nbsp;písemností, měl jsem s&nbsp;sebou veškeré náčiní k&nbsp;olejomalbě a&nbsp;přibalil pro jistotu i&nbsp;nějaké to&nbsp;měřicí zařízení a&nbsp;podobně.</span></p>
          <p class="chunk" data-nb-ref-number="10" data-nb-words="665" data-nb-chars="3839"><span class="idea" data-nb-ref-number="10" id="idea10" data-nb-words="665" data-nb-chars="3839">Když se&nbsp;z&nbsp;Růžového domu po&nbsp;vršku, na&nbsp;kterém stojí velká třešeň, vydá člověk k&nbsp;severu, dojde na&nbsp;louku, kterou protéká potok, u&nbsp;něhož můj hostitel pěstuje olše; ty&nbsp;mu&nbsp;skýtají to&nbsp;krásné dřevo, které používá vedle dalších dřev na&nbsp;své truhlářské výtvory. Chodívali jsme kolem potoka a&nbsp;kolem jeho břehů dost často. Vytéká z&nbsp;lesíku, v&nbsp;němž můj hostitel dal postavit několik vodních děl, aby zabezpečil louku před zaplavováním a&nbsp;zabránil tomu, aby potok zpustl. V&nbsp;lesíku je&nbsp;poměrně velký rybník, vlastně takové malé jezero, protože nebyl založen uměle, nýbrž povstal z&nbsp;valné většiny sám od&nbsp;sebe. Doplnil se&nbsp;pouze nepatrnými zábranami, aby na&nbsp;jeho okrajích nevznikaly močály a&nbsp;nezatopovalo se&nbsp;jeho ústí. Voda v&nbsp;téhle lesní nádrži je&nbsp;tak průzračná, že&nbsp;v&nbsp;dost značné hloubce jsou vidět ještě všechny pestré kameny, co&nbsp;leží na&nbsp;dně. Jenom se&nbsp;zdá, že&nbsp;jsou všechny zbarveny zelenavě modře, tak jako tomu je&nbsp;u&nbsp;každé vody, která proudí z&nbsp;našich vápencových Alp anebo teče někde poblíž. Kolem dokola téhle vody jsou větve tak husté, že&nbsp;není vidět jediný kámen a&nbsp;stěží někde okraj břehu, a&nbsp;větve jako kdyby čněly rovnou z&nbsp;vody. Stromy, které tu&nbsp;stojí, jsou dílem jehličnany, které se&nbsp;svou vážností mísí do&nbsp;veselí, co&nbsp;spočívá na&nbsp;haluzích, na&nbsp;listí a&nbsp;na korunách listnatých stromů, které tvoří převážnou část lesíku. Hlavně se&nbsp;tu&nbsp;vyskytuje olše, javor, buk, bříza a&nbsp;jasan. Mezi stromy hojně bují křoviny. Potok na&nbsp;hostitelově olšové louce vděčí za&nbsp;svou existenci právě tomuhle jezeru; ale ježto se&nbsp;jezero živí pramennými přítoky, potok, jenž z&nbsp;něho vytéká, bývá často suchý tak, že&nbsp;člověk může přejít po&nbsp;kamenech, které z&nbsp;něho trčí, a&nbsp;vůbec si&nbsp;nesmočí podrážky. Tam kde vytéká z&nbsp;jezera, postavili malou chatrč, jejímž hlavním účelem je, aby ti, kdo se&nbsp;chtějí v&nbsp;jezeře vykoupat, mohli se&nbsp;v&nbsp;ní svléci. Dno jezera se&nbsp;i&nbsp;se svými krásnými oblázky svažuje do&nbsp;hloubky tak zvolna, že&nbsp;člověk může jít poměrně daleko dopředu a&nbsp;vychutnávat si&nbsp;vlnící se&nbsp;vodu, a&nbsp;nepozbude pod nohama dna. I&nbsp;k&nbsp;tomu, aby se&nbsp;člověk naučil plavat, je&nbsp;tahle končina nadmíru vhodná, protože na&nbsp;všech místech má&nbsp;člověk pod nohama dno a&nbsp;může se&nbsp;bez rozpaků oddávat procvičování. Dál směrem do&nbsp;jezera začíná se&nbsp;území těch, kdo už&nbsp;jsou zcela pány svých paží a&nbsp;jejich pohybů. Gustav v&nbsp;létě téměř obden s&nbsp;Eustachem anebo s&nbsp;někým jiným a&nbsp;občas i&nbsp;s&nbsp;mým hostitelem chodil k&nbsp;jezeru, aby si&nbsp;v&nbsp;něm zaplavali. Tahle činnost, jakož i&nbsp;další tělesná cvičení a&nbsp;pohyb, jež mu&nbsp;v&nbsp;Růžovém domě nařídili konat, skýtaly mu&nbsp;zřejmě nesmírné potěšení. Můj hostitel velice dal na&nbsp;tělesné cviky, ježto ty&nbsp;jsou pro vývoj a&nbsp;pro zdraví nevyhnutelně potřebné. Chválil si&nbsp;tato cvičení velice u&nbsp;Řeků a&nbsp;u&nbsp;Římanů, ty&nbsp;dva národy výjimečně ctil. To&nbsp;je&nbsp;přece nasnadě, říkával, že&nbsp;tak jako neduh tělesný mění ducha na&nbsp;cosi jiného, než čím je, když je&nbsp;tělo zdravé, tělo silné a&nbsp;vysoce vyvinuté tvoří základ ke&nbsp;všemu tomu, čemu se&nbsp;říká „zdatný“ a&nbsp;„srdnatý“. U&nbsp;starých Římanů valnou většinu jejich úspěchů v&nbsp;dějinách a&nbsp;jejich někdejší zdárné existence je&nbsp;třeba hledat právě v&nbsp;péči o&nbsp;tělo a&nbsp;o&nbsp;jeho rozvoj. Jejich zdárná existence také trvala pouze tak dlouho, dokud rozumně pěstovali tělesná cvičení. V&nbsp;nových školách se&nbsp;tahle péče až&nbsp;příliš zanedbává, ačkoliv by&nbsp;měla být u&nbsp;nás o&nbsp;to nezbytnější, že&nbsp;u&nbsp;žáků nacpaných do&nbsp;dusných a&nbsp;horkých místností beztak povstávají neduhy, jaké těm, kdo pobývají na&nbsp;volném povětří, jsou zcela neznámé. Proto ani duševní síly u&nbsp;novodobých žáků nejsou rozvinuty tak, jak by&nbsp;být měly a&nbsp;jak jsou vskutku rozvinuté u&nbsp;dětí, které se&nbsp;toulají po&nbsp;lese a&nbsp;po polích, arci na&nbsp;úkor vloh výsostnějších. Odtud pramení i&nbsp;jistý díl zchátralosti a&nbsp;zahálčivost našich časů. Teď, když jsem měl hodně volného času, chodíval jsem s&nbsp;Gustavem pilně do&nbsp;lesíka, a&nbsp;ježto jsem v&nbsp;plavání vládl značnou dovedností, viděl ve&nbsp;mně vzor, jímž se&nbsp;může řídit, a&nbsp;naučil se&nbsp;obratnosti a&nbsp;vytrvalosti ještě víc, než by&nbsp;ji&nbsp;byl zvládal i&nbsp;beze mne.</span></p>
          <p class="chunk" data-nb-ref-number="11" data-nb-words="96" data-nb-chars="529"><span class="idea" data-nb-ref-number="11" id="idea11" data-nb-words="96" data-nb-chars="529">Gustav vůbec projevoval ke&nbsp;mně náklonnost čím dál větší. Možná tu&nbsp;nejprve, jak jsem si&nbsp;to&nbsp;myslel už&nbsp;dříve, zapůsobila okolnost, že&nbsp;jsem mu&nbsp;věkem nebyl tak vzdálen. K&nbsp;tomu se&nbsp;možná přidalo, že&nbsp;ač&nbsp;jsem byl vychováván velice osaměle a&nbsp;uzavřeně, uchoval jsem si&nbsp;na&nbsp;sobě dětské znaky mnohem hlouběji do&nbsp;pozdějších let než jiní lidé, ač&nbsp;ti&nbsp;byli se&nbsp;mnou stejného věku, a&nbsp;konečně mohlo působit i&nbsp;to, že&nbsp;jak jsem teď neměl co&nbsp;na&nbsp;práci, nacházel jsem s&nbsp;ním daleko více styčných bodů, než tomu bývalo, když jsem pobýval v&nbsp;Růžovém domě dřív.</span></p>
          <p class="chunk" data-nb-ref-number="12" data-nb-words="201" data-nb-chars="1187"><span class="idea" data-nb-ref-number="12" id="idea12" data-nb-words="201" data-nb-chars="1187">Psal jsem teď na&nbsp;Strázném dvoře více dopisů než jindy, četl jsem si&nbsp;v&nbsp;knihách spisovatelů, prohlížel si&nbsp;všechno kolem sebe, toulal se&nbsp;často daleko po&nbsp;kraji; ale tenhle způsob života mi&nbsp;byl záhy na&nbsp;obtíž, a&nbsp;pátral jsem po&nbsp;něčem, co&nbsp;by&nbsp;mě&nbsp;zaujalo hlouběji. Literáti jako to&nbsp;nejušlechtilejší, s&nbsp;čím jsem se&nbsp;teď setkával, probudili ve&nbsp;mně znovu malířské sklony. Uvedl jsem své kreslicí náčiní a&nbsp;veškeré potřeby k&nbsp;malování do&nbsp;náležitého stavu a&nbsp;znovu se&nbsp;začal pocvičovat v&nbsp;krajinomalbě. Podle nálady jsem maloval tu&nbsp;kus oblohy, tu&nbsp;zas oblaka, vršky s&nbsp;obilím a&nbsp;podobně. Nevynechával jsem ani lidské postavy a&nbsp;pokoušel se&nbsp;o&nbsp;jejich detaily. Pokoušel jsem se&nbsp;zvěčnit na&nbsp;plátně tvář zahradníka Šimona a&nbsp;jeho manželky. Ti&nbsp;oba měli z&nbsp;toho všeho velikou radost a&nbsp;já jim obrazy dal do&nbsp;jejich pokoje, poté co&nbsp;jsem objednal hezké rámy, a&nbsp;v&nbsp;době, než dorazily, namaloval jsem si&nbsp;kopie hlav do&nbsp;svých desek. Maloval jsem ruce anebo poprsí rozličných lidí, kteří se&nbsp;vyskytovali v&nbsp;Růžovém domě anebo na&nbsp;šafářském dvoře. Poprosit svého hostitele anebo Eustacha nebo Gustava, aby mi&nbsp;posloužili jako objekt pro mé&nbsp;umělecké snažení, k&nbsp;tomu jsem neměl odvahu, protože mé&nbsp;úspěchy byly pořád ještě zhola nevýznamné.</span></p>
          <p class="chunk" data-nb-ref-number="13" data-nb-words="446" data-nb-chars="2521"><span class="idea" data-nb-ref-number="13" id="idea13" data-nb-words="446" data-nb-chars="2521">Gustav se&nbsp;ze&nbsp;všech nejvíc zajímal o&nbsp;tyhle věci. Tak jako v&nbsp;minulém roce maloval se&nbsp;mnou nábytek, pokoušel se&nbsp;o&nbsp;to letos i&nbsp;u&nbsp;krajin. Jeho pěstoun a&nbsp;jeho učitel kreslení neměli nic proti tomu, ježto jeho tělesná cvičení tím nijak netrpěla a&nbsp;svazek mezi mnou a&nbsp;jím se&nbsp;tím jen ještě upevnil, a&nbsp;to můj hostitel zřejmě neviděl nerad, a&nbsp;ježto koneckonců mladík neměl nikoho, ke&nbsp;komu by&nbsp;upínal své přátelské city, jež se&nbsp;obvykle probouzejí v&nbsp;jeho letech a&nbsp;pozvolna se&nbsp;zaměřují na&nbsp;ten nebo onen objekt. Když se&nbsp;mu&nbsp;pod rukama v&nbsp;líbezných barvách zrodil strom, kámen, hora, potůček, jezírko, měl vždy nevýslovnou radost. U&nbsp;Eustacha vídal většinou jen kresby staveb a&nbsp;nábytku, a&nbsp;Roland ze&nbsp;svých cest vozil také jenom něco podobného. To, co&nbsp;měl jeho pěstoun z&nbsp;krajin rozvěšeno ve&nbsp;své obrazové sbírce, kde mohl vidět tak zelené stromy, bílá oblaka, modré hory, nikdy nenahlížel z&nbsp;hlediska vzniku, ty&nbsp;věci tu&nbsp;prostě byly, tak jako tu&nbsp;jsou i&nbsp;jiné věci, dům, obilní vrch, hora, vzdálená kostelní věž, a&nbsp;nenapadalo ho, že&nbsp;by&nbsp;byl s&nbsp;to ztvárňovat i&nbsp;takové objekty. Na&nbsp;procházkách mluvil o&nbsp;tom, jak se&nbsp;vyklenuje tenhle strom, jak je&nbsp;oblá tamhleta hora, a&nbsp;vyprávěl mi, že&nbsp;se&nbsp;mu&nbsp;často zdává o&nbsp;kreslení. Dovolili mladíkovi, aby se&nbsp;mnou chodil i&nbsp;dál od&nbsp;Růžového domu. Jeho práci zařídili tak, když ji&nbsp;bude muset přerušit, aby z&nbsp;toho nepovstala škoda. Zato se&nbsp;mu&nbsp;značně upevnilo zdraví a&nbsp;tělesná otužilost. Nezřídka jsme byli pryč několik dnů a&nbsp;Gustav byl vždycky velmi rád, když jsme večer po&nbsp;lehké večeři v&nbsp;tom nebo onom hostinci odešli do&nbsp;svého pokoje a&nbsp;on se&nbsp;mohl z&nbsp;okna dívat na&nbsp;neznámou krajinu, když si&nbsp;postavil tlumok a&nbsp;své cestovní věci na&nbsp;stůl a&nbsp;pak si&nbsp;na&nbsp;hostinskou postel natáhl znavené údy. Zdolávali jsme vysoké hory, šplhali jsme po&nbsp;skalních stěnách, putovali jsme podél hučících potoků a&nbsp;plavili se&nbsp;po&nbsp;jezerech. Gustav sílil a&nbsp;to se&nbsp;viditelně projevovalo, kdykoliv jsme se&nbsp;vrátili z&nbsp;nějaké té&nbsp;horské výpravy&nbsp;– protože téměř vždy jsme se&nbsp;vydávali do&nbsp;hor&nbsp;–, líce měl opálené, jako kdyby užuž měly zčernat, kučery mu&nbsp;vrhaly stín na&nbsp;tmavé čelo a&nbsp;velké čilé oči mu&nbsp;z&nbsp;tváře zářily. Nevím, co&nbsp;v&nbsp;mém nitru působilo, že&nbsp;jsem cítil takovou náklonnost k&nbsp;tomu mladíkovi, který svým duchem byl přece pořád ještě pouhý chlapec, kterého jsem musel poučovat o&nbsp;nejprostších věcech dennodenní zkušenosti, zejména pokud tu&nbsp;šlo o&nbsp;záležitosti našeho putování, a&nbsp;on mi&nbsp;ve&nbsp;své duši nemohl poskytnout nic, čím bych se&nbsp;zdokonalil a&nbsp;povznesl; to&nbsp;jsem se&nbsp;jen na&nbsp;něm den co&nbsp;den víc a&nbsp;víc učil vidět, milovat a&nbsp;ctít obraz svrchovaně dokonalé dobroty a&nbsp;ryzosti.</span></p>
          <p class="chunk" data-nb-ref-number="14" data-nb-words="103" data-nb-chars="641"><span class="idea" data-nb-ref-number="14" id="idea14" data-nb-words="103" data-nb-chars="641">Několikrát jsem si&nbsp;i&nbsp;vyšel k&nbsp;Hlásnému jezeru. V&nbsp;minulém roce jsem začal na&nbsp;různých místech proměřovat jeho hloubku, abych nějak znázornil představu, kde hory, jež jezero obklopují, pokračují zjevně i&nbsp;pod hladinou a&nbsp;pouze je&nbsp;tlumí tmavší odstín. Znovu se&nbsp;dostavil onen vábivý pocit, jaký způsobilo to, že&nbsp;jsem se&nbsp;do&nbsp;té&nbsp;práce pustil, a&nbsp;já pokračoval podle plánu v&nbsp;měření, abych jezero přesněji prozkoumal, a&nbsp;představu tak vystřídala větší jistota. Několikrát šel se&nbsp;mnou Gustav a&nbsp;pracoval s&nbsp;muži, které jsem najal, řídili loď, vyhazovali lana, chystali háky, po&nbsp;nichž klouzaly zátěže, anebo dělali cokoliv dalšího, co&nbsp;se&nbsp;ukázalo jako nezbytné.</span></p>
          <p class="chunk" data-nb-ref-number="15" data-nb-words="72" data-nb-chars="441"><span class="idea" data-nb-ref-number="15" id="idea15" data-nb-words="72" data-nb-chars="441">Působilo mi&nbsp;obzvláštní radost, že&nbsp;jsem se&nbsp;postupně učil stále lépe postihovat jemnosti lidské tváře, zejména, a&nbsp;to mi&nbsp;dřív bylo zvláště zatěžko, když se&nbsp;mihl lehký nádech barvy po&nbsp;jemně oblých dívčích lících, na&nbsp;nichž se&nbsp;nejevila nijaká proměna, a&nbsp;jež přesto byla tak různotvárná. Nejraději jsem měl pokusy, kdy jsem se&nbsp;snažil zpodobit na&nbsp;plátně líbeznost, bezúhonnost, šibalskost, jak se&nbsp;jevila na&nbsp;nejednom mladém děvčeti z&nbsp;venkova a&nbsp;z&nbsp;hor.</span></p>
          <p class="chunk" data-nb-ref-number="16" data-nb-words="724" data-nb-chars="4346"><span class="idea" data-nb-ref-number="16" id="idea16" data-nb-words="724" data-nb-chars="4346">Jednoho večera, kdy blesky ozařovaly téměř celý obzor a&nbsp;já šel ze&nbsp;zahrady k&nbsp;domu, dveře, které vedly k&nbsp;chodbě s&nbsp;amonitovým mramorem, k&nbsp;širokému mramorovému schodišti a&nbsp;k&nbsp;mramorové síni, našel jsem dokořán. Dělník, který byl poblíž, řekl mi, že&nbsp;nejspíš prošel dveřmi pán, že&nbsp;bude pravděpodobně v&nbsp;kamenné síni, do&nbsp;té&nbsp;že&nbsp;rád zajde, pokud je&nbsp;na&nbsp;nebi bouřka, a&nbsp;že dveře možná proto zůstaly otevřené, aby Gustav, kdyby přišel, mohl také jít nahoru. Nahlédl jsem do&nbsp;mramorové chodby, uviděl jsem za&nbsp;prahem několikeré plstěné papuče a&nbsp;rozhodl jsem se, že&nbsp;také zajdu do&nbsp;kamenné síně a&nbsp;podívám se&nbsp;po&nbsp;svém hostiteli. Obul jsem si&nbsp;jedny papuče, které mně padly, a&nbsp;prošel chodbou s&nbsp;amonitovým mramorem. Došel jsem k&nbsp;mramorovému schodišti a&nbsp;zvolna šel po&nbsp;něm vzhůru. Dnes na&nbsp;něm neležel žádný běhoun, celé se&nbsp;tu&nbsp;skvělo ve&nbsp;svém jemném lesku a&nbsp;vždycky se&nbsp;ještě víc rozzářilo, když blesk proťal oblohu a&nbsp;skleněným zastřešením, které bylo nad schodištěm, prošlehl dovnitř. Tak jsem došel až&nbsp;doprostřed schodiště, kde je&nbsp;přerušuje a&nbsp;rozšiřuje jakási hala a&nbsp;v&nbsp;ní se&nbsp;tyčí socha z&nbsp;bílého mramoru. Bylo to&nbsp;ještě světlo takové, že&nbsp;bylo vidět všechno ve&nbsp;zřetelných obrysech a&nbsp;jasných stínech. Pohlédl jsem na&nbsp;sochu, a&nbsp;připadala mi&nbsp;dnes docela jiná. Ta&nbsp;dívčí postava, sličně ztvárněná, tak jak ji&nbsp;dokáže vymyslet umělec, představit si&nbsp;ji&nbsp;obraznost anebo jak ji&nbsp;může tušit propastná hlubina srdce, stála tu&nbsp;na&nbsp;nízkém podstavci, který byl spíše jakýsi schod, jako kdyby na&nbsp;něj vystoupila, aby se&nbsp;mohla rozhlédnout. Nebyl jsem s&nbsp;to brát se&nbsp;dál, a&nbsp;pozorněji jsem se&nbsp;zadíval na&nbsp;tu&nbsp;postavu. Připadalo mi, jako kdyby ji&nbsp;vytvořil nějaký pohan. Hlava se&nbsp;tyčila na&nbsp;šíji, jako kdyby na&nbsp;ní&nbsp;rozkvétala. Šíje se&nbsp;poněkud, až&nbsp;to&nbsp;nebylo téměř postřeh­nout, skláněla dopředu a&nbsp;dopadalo na&nbsp;ni&nbsp;zvláštní světlo, jakým oplývá pouze mramor a&nbsp;které sem vysílalo silné sklo, jež zastřešovalo schodiště. Tvar vlasů, které pouze jemně spořádané spadaly na&nbsp;šíji, dělil ji&nbsp;prchavým stínem, a&nbsp;světlo jím bylo ještě půvabnější. Čelo bylo čisté a&nbsp;lze pochopit, že&nbsp;něco takového lze vytvořit pouze z&nbsp;mramoru. Nevěděl jsem, že&nbsp;lidské čelo je&nbsp;tak krásné. Připadalo mi&nbsp;tak nevinné, a&nbsp;přitom je&nbsp;to&nbsp;sídlo vznešených myšlenek. Pod tímhle trůnem byla jasná líce, klidná a&nbsp;vážná, pak ústa, nastrojená tak jemně, jako kdyby snad pronášela cosi rozumného anebo zpívala krásné písně, a&nbsp;přesto byla tak navýsost laskavá. Ten celek uzavírala brada jak nějaká klidná hranice. Že&nbsp;se&nbsp;ta&nbsp;postava nehýbala, to&nbsp;jako kdyby působila ta&nbsp;přísná, významem kypící obloha, jež se&nbsp;s&nbsp;dalekými, utkvělými bouřkami prostírala nad skleněnou střechou a&nbsp;zvala k&nbsp;rozjímání. Ušlechtilé stíny jak nějaké půvabné vánky pozvedaly jemně zářící hruď, a&nbsp;pak už&nbsp;až&nbsp;ke&nbsp;kotníkům byl pouze háv. Pomyslel jsem na&nbsp;Nausikau, jak stojí u&nbsp;bran zlaté síně a&nbsp;říká toto Odysseovi: „Cizinče, až&nbsp;dojdeš do&nbsp;své země, vzpomeň si&nbsp;na&nbsp;mě.“ Jedna paže byla svěšená a&nbsp;v&nbsp;prstech držela jakousi hůlku, druhá byla zčásti zahalena rouchem, jež trochu nadzvedala. Šat byl spíš krásně se&nbsp;vinoucím zahalením než oděvem, jejž zhotovili podle běžného střihu. Prozrazoval ryzí, celistvou postavu, byl co&nbsp;do&nbsp;látky věrně vytvořen tak, až&nbsp;by&nbsp;člověk měl za&nbsp;to, že&nbsp;jej lze složit a&nbsp;zasunout do&nbsp;skříně. Jednoduchá stěna z&nbsp;šedého amonitového mramoru bílou postavu ještě podtrhávala a&nbsp;vymaňovala ji&nbsp;výrazně z&nbsp;okolí. Kdykoliv se&nbsp;zablesklo, sneslo se&nbsp;na&nbsp;ni&nbsp;růžově rudé světlo a&nbsp;poté se&nbsp;znovu zaskvěla dřívější barva. Pomyslel jsem si, jak je&nbsp;dobře, že&nbsp;tu&nbsp;sochu nepostavili někam do&nbsp;pokoje, protože tam jsou okna, kudy nahlíží dovnitř leccos všedního a&nbsp;kudy dovnitř proudí zmatená světla, ale že&nbsp;ji&nbsp;umístili do&nbsp;prostoru, který je&nbsp;tu&nbsp;jen pro ni, kterému se&nbsp;dostává světla seshora a&nbsp;obklopuje sochu jakýmsi soumračným jasem jako svatostánkem. Takový prostor ani nemohl být něčím pro každodenní potřebu a&nbsp;bylo nadmíru vhodné, že&nbsp;stěny kolem dokola obložili drahocenným kamenem. Měl jsem pocit, jako kdybych stál u&nbsp;nějaké živoucí mlčenlivé bytosti, a&nbsp;téměř mě&nbsp;děsilo, že&nbsp;se&nbsp;ta&nbsp;dívka každou chvíli pohne. Pohlédl jsem na&nbsp;tu&nbsp;postavu a&nbsp;několikrát jsem uviděl, jak se&nbsp;na&nbsp;ní&nbsp;střídají narudlé blesky a&nbsp;šedavě bílá barva. Dlouho jsem na&nbsp;ni&nbsp;pohlížel, pak jsem šel dál. Kdyby bývalo bylo lze v&nbsp;těch plstěných papučích našlapovat ještě lehčeji, byl bych to&nbsp;udělal. Zvolna jsem po&nbsp;blyštivých mramorových schodech dokráčel nehlučně až&nbsp;do&nbsp;kamenné síně. Dveře do&nbsp;ní&nbsp;byly zpola otevřené. Vešel jsem dovnitř.</span></p>
          <p class="chunk" data-nb-ref-number="17" data-nb-words="36" data-nb-chars="206"><span class="idea" data-nb-ref-number="17" id="idea17" data-nb-words="36" data-nb-chars="206">Můj hostitel v&nbsp;síni vskutku byl. Chodil sem a&nbsp;tam po&nbsp;vyleštěné podlaze v&nbsp;lehkých střevících s&nbsp;podrážkou, která byla ještě měkčí než plst. Když mě&nbsp;uviděl přicházet, přikročil ke&nbsp;mně a&nbsp;zastavil se&nbsp;přede mnou.</span></p>
          <p class="chunk" data-nb-ref-number="18" data-nb-words="26" data-nb-chars="155"><span class="idea" data-nb-ref-number="18" id="idea18" data-nb-words="26" data-nb-chars="155">„Viděl jsem, že&nbsp;dveře do&nbsp;mramorové chodby jsou otevřené,“ řekl jsem, „prozradili mi, že&nbsp;nejspíš jste tady nahoře, a&nbsp;tak se&nbsp;vydal nahoru, abych vás hledal.“</span></p>
          <p class="chunk" data-nb-ref-number="19" data-nb-words="5" data-nb-chars="31"><span class="idea" data-nb-ref-number="19" id="idea19" data-nb-words="5" data-nb-chars="31">„To jste dobře udělal,“ opáčil.</span></p>
          <p class="chunk" data-nb-ref-number="20" data-nb-words="17" data-nb-chars="110"><span class="idea" data-nb-ref-number="20" id="idea20" data-nb-words="17" data-nb-chars="110">„Pročpak jste mi&nbsp;neřekl,“ zahovořil jsem dále, „že socha, která stojí na&nbsp;mramorovém schodišti, je&nbsp;tak krásná?“</span></p>
          <p class="chunk" data-nb-ref-number="21" data-nb-words="8" data-nb-chars="35"><span class="idea" data-nb-ref-number="21" id="idea21" data-nb-words="8" data-nb-chars="35">„A&nbsp;kdo vám to&nbsp;teď řekl?“ zeptal se.</span></p>
          <p class="chunk" data-nb-ref-number="22" data-nb-words="6" data-nb-chars="36"><span class="idea" data-nb-ref-number="22" id="idea22" data-nb-words="6" data-nb-chars="36">„Sám jsem ji&nbsp;viděl,“ odpověděl jsem.</span></p>
          <p class="chunk" data-nb-ref-number="23" data-nb-words="26" data-nb-chars="134"><span class="idea" data-nb-ref-number="23" id="idea23" data-nb-words="26" data-nb-chars="134">„Nu tak to&nbsp;teď asi víte o&nbsp;to jistěji a&nbsp;jste o&nbsp;tom přesvědčen ještě skálopevněji,“ opáčil, „než kdyby vám to&nbsp;byl někdo jen tak tvrdil.“</span></p>
          <p class="chunk" data-nb-ref-number="24" data-nb-words="16" data-nb-chars="98"><span class="idea" data-nb-ref-number="24" id="idea24" data-nb-words="16" data-nb-chars="98">„Chovám přesvědčení, že&nbsp;to&nbsp;sochařské dílo je&nbsp;velmi krásné,“ odpověděl jsem, a&nbsp;opravil jsem se&nbsp;tak.</span></p>
          <p class="chunk" data-nb-ref-number="25" data-nb-words="14" data-nb-chars="80"><span class="idea" data-nb-ref-number="25" id="idea25" data-nb-words="14" data-nb-chars="80">„Jsem přesvědčen tak jako vy, že&nbsp;to&nbsp;dílo je&nbsp;velice významné,“ řekl můj hostitel.</span></p>
          <p class="chunk" data-nb-ref-number="26" data-nb-words="13" data-nb-chars="64"><span class="idea" data-nb-ref-number="26" id="idea26" data-nb-words="13" data-nb-chars="64">„A&nbsp;proč tedy jste o&nbsp;něm se&nbsp;mnou nikdy nemluvil?“ zeptal jsem se.</span></p>
          <p class="chunk" data-nb-ref-number="27" data-nb-words="18" data-nb-chars="104"><span class="idea" data-nb-ref-number="27" id="idea27" data-nb-words="18" data-nb-chars="104">„Protože jsem si&nbsp;myslel, že&nbsp;si&nbsp;sochu po&nbsp;nějaké době sám prohlédnete a&nbsp;seznáte, že&nbsp;je&nbsp;krásná,“ odpověděl.</span></p>
          <p class="chunk" data-nb-ref-number="28" data-nb-words="14" data-nb-chars="72"><span class="idea" data-nb-ref-number="28" id="idea28" data-nb-words="14" data-nb-chars="72">„Kdybyste mi&nbsp;to&nbsp;byl řekl dříve, byl bych to&nbsp;dříve i&nbsp;věděl,“ opáčil jsem.</span></p>
          <p class="chunk" data-nb-ref-number="29" data-nb-words="60" data-nb-chars="330"><span class="idea" data-nb-ref-number="29" id="idea29" data-nb-words="60" data-nb-chars="330">„Někomu říkat, že&nbsp;je&nbsp;to&nbsp;a&nbsp;ono krásné,“ odpověděl můj hostitel, „to vždycky neznamená, že&nbsp;se&nbsp;mu&nbsp;krása tím odevzdává. Nejednou si&nbsp;to&nbsp;ten dotyčný může i&nbsp;myslet. Dojista ovšem se&nbsp;takto umenšuje vlastnictví krásy tomu, kdo by&nbsp;byl beztak na&nbsp;něco takového přišel sám o&nbsp;sobě. To&nbsp;já&nbsp;u&nbsp;vás předpokládám, a&nbsp;proto jsem na&nbsp;vás tak rád počkal.“</span></p>
          <p class="chunk" data-nb-ref-number="30" data-nb-words="24" data-nb-chars="113"><span class="idea" data-nb-ref-number="30" id="idea30" data-nb-words="24" data-nb-chars="113">„Ale co&nbsp;jste si&nbsp;nejspíš o&nbsp;mně celý ten čas myslel, když jsem tu&nbsp;sochu možná viděl, a&nbsp;mlčel o&nbsp;ní?“ zeptal jsem se.</span></p>
          <p class="chunk" data-nb-ref-number="31" data-nb-words="38" data-nb-chars="202"><span class="idea" data-nb-ref-number="31" id="idea31" data-nb-words="38" data-nb-chars="202">„Myslel jsem si, že&nbsp;jste člověk opravdový,“ řekl, „a cenil jsem si&nbsp;vás víc než ty, kdo mluví o&nbsp;nějakém díle a&nbsp;nejsou o&nbsp;něm přesvědčeni, anebo než ty, kdo je&nbsp;chválí, protože slyšeli, jak ho&nbsp;chválí jiní.“</span></p>
          <p class="chunk" data-nb-ref-number="32" data-nb-words="10" data-nb-chars="54"><span class="idea" data-nb-ref-number="32" id="idea32" data-nb-words="10" data-nb-chars="54">„A&nbsp;kdepak jste tu&nbsp;skvělou sochu vzal?“ zeptal jsem se.</span></p>
          <p class="chunk" data-nb-ref-number="33" data-nb-words="2601" data-nb-chars="15239"><span class="idea" data-nb-ref-number="33" id="idea33" data-nb-words="2601" data-nb-chars="15239">„Pochází ze&nbsp;starého Řecka,“ odpověděl, „a její historie je&nbsp;podivuhodná. Mnoho let stála v&nbsp;jedné prkenné boudě u&nbsp;Cumy v&nbsp;Itálii. Její spodní část byla zakrytá dřevem, protože místo, kde stála a&nbsp;které bylo dílem otevřené a&nbsp;dílem zakryté, používalo se&nbsp;na&nbsp;házení míčů a&nbsp;ty nezřídka padaly na&nbsp;tu&nbsp;boudu. Proto se&nbsp;na&nbsp;sochu od&nbsp;hrudi dolů nasadila jakási ochrana a&nbsp;ta míče chytře odrážela dolů; postava nad tím ochranným krytem vypadala jako bysta. Do&nbsp;té&nbsp;místnosti, jež sestávala dílem z&nbsp;prken, dílem ze&nbsp;zdí, nanosili ještě další postavy, malého Herkula, několik hlav a&nbsp;jednoho starobylého býka vysokého tak na&nbsp;tři stopy; to&nbsp;místo se&nbsp;totiž používalo i&nbsp;k&nbsp;tanci a&nbsp;tam, kde nebyly žádné stěny, ohraničovaly je&nbsp;různé popínavé rostliny, také víno, jinde bylo otevřené a&nbsp;nad myrtami, vavříny, duby hledělo na&nbsp;modré hory a&nbsp;na jasnou oblohu toho kraje. Pod střechou byly jenom části toho prostoru, zvláště tam, kde stály ony postavy. Ty&nbsp;měly nad sebou stříšky jak ty&nbsp;roztomilé destičky, co&nbsp;nosí italské dívky na&nbsp;hlavách. Ostatní prostor krylo stanoví oblohy. Příznivá náhoda mě&nbsp;přivedla do&nbsp;Cumy a&nbsp;na ono míčové prostranství, na&nbsp;němž se&nbsp;zrovna bavila mládež. K&nbsp;večeru, když odešli domů, prohlédl jsem si&nbsp;hradby, jež tvořily zbytky starých umných staveb, a&nbsp;postavy, které byly všechny ze&nbsp;sádry, tak jak se&nbsp;obvykle v&nbsp;Itálii napodobují podle starých vzácných uměleckých děl. Herkula jsem znal zvláště dobře, jenže tady byl ztvárněn daleko menší. Dívčí poprsí&nbsp;– tu&nbsp;postavu jsem pokládal za&nbsp;dívku&nbsp;– jsem neznal; ale líbilo se&nbsp;mi&nbsp;velice. Když jsem se&nbsp;vyslovil, že&nbsp;tohle prostranstvíčko je&nbsp;na&nbsp;přepůvabném místě, řekla majitelka, vpravdě starořímská sibyla, že&nbsp;to&nbsp;tu&nbsp;zakrátko bude ještě hezčí. Její syn, který si&nbsp;vydělal peníze obchodem, promění to&nbsp;prostranství na&nbsp;sloupovou síň, budou tu&nbsp;všude stát stoly a&nbsp;budou se&nbsp;sem chodit bavit vznešení přátelé. Ty&nbsp;postavy musí pryč, protože nejsou stejné a&nbsp;protože jsou mezi nimi lidé i&nbsp;zvířata, její syn že&nbsp;už&nbsp;objednal velmi krásná díla ze&nbsp;sádry a&nbsp;ta že&nbsp;jsou všechna stejně velká. Zavedla mě&nbsp;k&nbsp;onomu děvčeti a&nbsp;skulinou mezi prkny mi&nbsp;ukázala, že&nbsp;dívka je&nbsp;tu&nbsp;vyvedená v&nbsp;celé postavě, a&nbsp;tedy ostatní věci že&nbsp;notně přečnívá. Proto se&nbsp;na&nbsp;horní okraj trámků, jimiž je&nbsp;postava obstavena, upevnil dřevěný pomalovaný podstavec, z&nbsp;něhož vrchní část těla shlíží jako poprsí. Tak se&nbsp;ta&nbsp;věc uvedla v&nbsp;soulad s&nbsp;ostatními. Zeptal jsem se, kdy že&nbsp;sem její syn přijde a&nbsp;kdy celá přestavba začne. Když mi&nbsp;to&nbsp;pověděla, odešel jsem. V&nbsp;době, kdy jak mi&nbsp;to&nbsp;starucha řekla, ono místo se&nbsp;začalo přebudovávat, dostavil jsem se&nbsp;na&nbsp;prostranství znovu. Zastihl jsem tam vdovina syna&nbsp;– starucha byla vdovou&nbsp;–, a&nbsp;už se&nbsp;s&nbsp;přestavováním začalo. Staré půvabné kusy hradeb se&nbsp;zčásti strhly, a&nbsp;materiál z&nbsp;nich se&nbsp;vršil do&nbsp;vrstev, aby se&nbsp;po­užil na&nbsp;novou stavbu. Popínavé rostliny a&nbsp;réva se&nbsp;vyklučily, křoviny před prostranstvím zlikvidovaly a&nbsp;tam, kde rostly, půda se&nbsp;urovnala, aby se&nbsp;tam mohl vysadit trávník. Na&nbsp;jižní straně se&nbsp;už&nbsp;budovaly zděné podstavce a&nbsp;na nich se&nbsp;měly vztyčit cihlové sloupy. Dívčina postava, z&nbsp;níž sňali trámkové obložení, ležela v&nbsp;jedné kůlně, do&nbsp;níž se&nbsp;z&nbsp;valné většiny ukládalo stavební nářadí. Vedle postavy spočíval Herkules, býk a&nbsp;hlavy, které, jak jsem teď viděl, zpodobovaly staré Římany. Líbila se&nbsp;mi&nbsp;nadmíru i&nbsp;zbývající část dívčiny postavy, která předtím nebyla vůbec vidět; nebyla nijak vážně poškozená, a&nbsp;vyjednal jsem si, že&nbsp;si&nbsp;sochu koupím, ježto ty&nbsp;věci byly v&nbsp;té prkenné boudě, aby se&nbsp;prodaly. Avšak prodejce řekl, že&nbsp;z&nbsp;celého souboru jednotlivě nic neprodá, a&nbsp;musel jsem si&nbsp;koupit i&nbsp;býka, Herkula a&nbsp;hlavy. Částka za&nbsp;to&nbsp;zboží nebyla malá, ježto můj partner dobře věděl, jak je&nbsp;socha krásná, a&nbsp;využil toho; ale já&nbsp;jsem se&nbsp;s&nbsp;ní smířil. Dal jsem zhotovit bedny a&nbsp;v&nbsp;nich jsem to&nbsp;všechno dal odvézt. Býka, Herkula a&nbsp;hlavy jsem v&nbsp;Itálii prodal za&nbsp;nepatrně peněz, dívčí postavu jsem pečlivě zabalenou, tak aby sádra neutrpěla újmu, poslal tam, kde jsem tehdy pobýval; název toho místa vám teď neřeknu, bylo to&nbsp;malé městečko na&nbsp;úpatí hor. Už&nbsp;tehdy mně bylo nápadné, že&nbsp;částka za&nbsp;převoz té&nbsp;sochy je&nbsp;hodně vysoká a&nbsp;že byly stížnosti na&nbsp;její váhu; já&nbsp;to&nbsp;ovšem pokládal za&nbsp;italskou lest, aby ze&nbsp;mě, z&nbsp;cizince, vymáčkli trochu víc. Když jsem se&nbsp;však vrátil do&nbsp;Německa a&nbsp;jednoho dne socha, ač&nbsp;jsem se&nbsp;u&nbsp;dobře mi&nbsp;známého zasilatele postaral o&nbsp;pečlivé zabalení a&nbsp;o&nbsp;převoz, dorazila na&nbsp;Strázný dvůr, sám jsem se&nbsp;mohl přesvědčit, jak je&nbsp;ta&nbsp;zásilka neobvykle těžká. Ježto prkenné bednění, v&nbsp;němž socha byla, tak těžké být nemohlo, napadlo mě&nbsp;i&nbsp;Eustacha, který tehdy byl už&nbsp;na&nbsp;Strázném dvoře, že&nbsp;socha možná nějak zvlhla a&nbsp;tou vlhkostí utrpěla. Dali jsme sochu postavit do&nbsp;dřevěné chaty, kterou jsem dal zbudovat před vchodem do&nbsp;zahrady, aby se&nbsp;do&nbsp;ní&nbsp;socha jednak postavila, jednak aby se&nbsp;tam vyčistila od&nbsp;spousty špinavých skvrn, jež na&nbsp;sobě měla z&nbsp;minulého stanoviště. Když se&nbsp;tam zbavila prken a&nbsp;všeho dalšího zahalení, viděli jsme, že&nbsp;se&nbsp;naše obava nepotvrzuje. Socha byla tak suchá, jak suchá jen sádra může být. Uvedli jsme postupně v&nbsp;chod veškeré zařízení, s&nbsp;jehož pomocí se&nbsp;socha dopravila do&nbsp;blízkosti skleněné stěny chaty na&nbsp;otočnou plošinu, aby ji&nbsp;bylo lze pohodlně prohlédnout a&nbsp;vyčistit. Když už&nbsp;stála na&nbsp;plošině a&nbsp;my se&nbsp;přesvědčili, v&nbsp;jakém je&nbsp;stavu, dali jsme se&nbsp;do&nbsp;její prohlídky. Eustach byl uchvácen její krásou a&nbsp;upozorňoval mě&nbsp;na&nbsp;leccos, co&nbsp;mi&nbsp;na&nbsp;tanečním a&nbsp;míčovém prostranství u&nbsp;Cumy a&nbsp;posléze v&nbsp;oné stavební kůlně uniklo. Tady arci socha byla umístěna daleko výhodněji, ježto na&nbsp;ni&nbsp;čistými tabulkami skleněné stěny dopadalo jasné světlo a&nbsp;bylo jasně patrné veškeré tvarové klenutí a&nbsp;vzepětí. Když jsme došli přesvědčení, že&nbsp;do&nbsp;domu přibylo vzácné dílo, rozhodli jsme se&nbsp;ihned se&nbsp;dát do&nbsp;jeho očisty. Měli jsme v&nbsp;úmyslu, že&nbsp;tam, kde špína jen volně spočívá na&nbsp;povrchu a&nbsp;ustoupí čisté vodě a&nbsp;štětce, že&nbsp;také použijeme pouze vodu a&nbsp;štětku. Vposled pomůže lehké zabílení a&nbsp;jemné vyhlazení. Rozhodlo se, že&nbsp;na&nbsp;silnější znečištění se&nbsp;použije nůž a&nbsp;pilník; pouze bude třeba dbát nejvyšší opatrnosti a&nbsp;raději ponechat drobnější znečištění, než by&nbsp;se&nbsp;sádra nějak viditelně přetvořila. Eustach podnikal pokusy, když jsem byl u&nbsp;toho, a&nbsp;já mu&nbsp;jeho postup schvaloval. Vzápětí se&nbsp;započalo s&nbsp;čištěním a&nbsp;nadále se&nbsp;v&nbsp;něm pokračovalo. Jednoho dne přišel Eustach za&nbsp;mnou a&nbsp;říkal, že&nbsp;mě&nbsp;musí upozornit na&nbsp;něco zvláštního. Na&nbsp;lopatce narazil jemným nožem na&nbsp;materiál, který nemá jalovost sádry, nůž po&nbsp;něm klouže a&nbsp;téměř jako kdyby se&nbsp;jím ta&nbsp;látka neznatelně rozeznívala. Kdyby to&nbsp;nebylo tak nepravděpodobné, prý by&nbsp;až&nbsp;řekl, že&nbsp;ten materiál je&nbsp;mramor. Sešel jsem s&nbsp;ním do&nbsp;té&nbsp;boudy. Ukázal mi&nbsp;to&nbsp;místo, byla to&nbsp;část sochy, kterou se&nbsp;postava, pokud ji&nbsp;pokládali, často dotýkala země, a&nbsp;proto, a&nbsp;také dílem protože se&nbsp;ta&nbsp;postava posílala tam a&nbsp;onam, to&nbsp;místo bylo ošoupanější než místa jiná. Přejel jsem nožem po&nbsp;té&nbsp;partii, nechal ji&nbsp;rozeznít a&nbsp;i já&nbsp;jsem měl pocit, že&nbsp;tu&nbsp;mám co&nbsp;dělat s&nbsp;mramorem. Protože místo, na&nbsp;němž jsme prováděli ty&nbsp;pokusy, bylo přece jen příliš do&nbsp;očí bijící, abychom to&nbsp;mohli zkoušet dál a&nbsp;posléze je&nbsp;třeba i&nbsp;zhyzdili, rozhodli jsme se&nbsp;znovu to&nbsp;zkusit na&nbsp;nějakém nenápadnějším. Na&nbsp;patě levé nohy chyběl drobný kousíček, ten se&nbsp;tak jako tak musel doplnit sádrou, tam jsme se&nbsp;odhodlali pátrat. Otočili jsme sochou na&nbsp;plošině tak, abych jasné světlo dopadalo na&nbsp;onu mezeru na&nbsp;patě. Ukázalo se, že&nbsp;vedle té&nbsp;malé prohlubně je&nbsp;volný kousíček sádry a&nbsp;při sebemenším doteku určitě odpadne. Přiložili jsme tam nůž, ten kousek odskočil, a&nbsp;pod ním na&nbsp;povrchu teď obnaženém bylo cosi, co&nbsp;nebyla sádra. Oči říkaly, že&nbsp;je&nbsp;to&nbsp;mramor. Vyňal jsem zvětšovací sklo, za&nbsp;pomoci zrcadla jsme na&nbsp;to&nbsp;místo svedli třpytivé světlo, pohlédl jsem na&nbsp;ně&nbsp;sklem, a&nbsp;vstříc mi&nbsp;zajiskřily krystalky bílého mramoru. Eustach se&nbsp;rovněž podíval čočkou, zkoušeli jsme na&nbsp;té&nbsp;partii ještě leccos jiného a&nbsp;zjistili jsme beze vší pochyby, že&nbsp;zkoumaná plocha je&nbsp;mramor. Abychom buď tu&nbsp;neuvěřitelnou věc beze zbytku dokázali, anebo svůj názor vyvrá­tili, pustili jsme se&nbsp;teď do&nbsp;zkoumání na&nbsp;dalších místech. Začali jsme tam, kde byl povrch buď jak buď poněkud poškozený, a&nbsp;postupně přešli jinam. Nakonec jsme už&nbsp;nijak pečlivě nedbali opatrnosti, kterou jsme si&nbsp;na&nbsp;začátku uložili, a&nbsp;došli k&nbsp;výslednému poznatku, že&nbsp;na&nbsp;četných místech pod sádrou je&nbsp;ta&nbsp;socha z&nbsp;mramoru. Byl tedy pochopitelný závěr, že&nbsp;na&nbsp;všech dalších místech, která jsme nezkoumali, je&nbsp;na&nbsp;mramor nanesena sádra. Domnívali jsme se&nbsp;tak v&nbsp;neposlední řadě i&nbsp;proto, že&nbsp;socha byla tak těžká. Jakou náhodou anebo jakým počínáním se&nbsp;té&nbsp;mramorové soše dostalo sádrového povlaku, to&nbsp;jsme si&nbsp;vysvětlit nedovedli. Nejpravděpodobnějším se&nbsp;nám zdálo, že&nbsp;to&nbsp;někdy udělal nějaký majitel, aby nějaký neznámý nepřítel, který možná ohrožoval jeho příbytek a&nbsp;umělecká díla v&nbsp;něm, neodnesl si&nbsp;tu&nbsp;sochu, protože je&nbsp;z&nbsp;drahocenného materiálu. Protože si&nbsp;nepřítel sochu přece jen vzal anebo protože se&nbsp;vyskytla nějaká jiná překážka, povlak už&nbsp;nebylo možné snést a&nbsp;vzácné jádro na&nbsp;neuvěřitelnou spoustu let uvázlo v&nbsp;tom nekvalitním pouzdru. Od&nbsp;temene hlavy jsme sádru začali postupně odstraňovat. Dílem, to&nbsp;byla ta&nbsp;hrubší část práce, dělo se&nbsp;to&nbsp;nožem, dílem, to&nbsp;ke&nbsp;konci, používali jsme štětku a&nbsp;vodní rozpouštědlo. Tak jsme se&nbsp;posunovali po&nbsp;soše od&nbsp;hlavy dolů a&nbsp;všude a&nbsp;všechno byl mramor. Díky sádře byl mramor uchráněn vší nevlídnosti potomních časů, takže do&nbsp;sebe nenasál kalnou vodu z&nbsp;půdy ani jiné nečistoty a&nbsp;byl čistší než kterýkoliv mramor ze&nbsp;starých dob, jaký jsem kdy viděl, ba&nbsp;byl bílý tak, jako kdyby tu&nbsp;sochu někdo zhotovil teprve docela před nedávnem. Když jsme odstranili veškerou sádru, povrch, který vzhledem k&nbsp;velejemným pozůstatkům povlaku byl přece jenom drsný, se&nbsp;měkkými vlně­nými hadříky tak dlouho vyhlazoval, až&nbsp;se&nbsp;ukázal zářivý mramor a&nbsp;působením světla a&nbsp;stínu se&nbsp;daly vnímat i&nbsp;velejemné a&nbsp;přepůvabné záchvěvy. Teď byla socha ještě mnohem krásnější, než když se&nbsp;oku jevila v&nbsp;sádře, a&nbsp;Eustacha i&nbsp;mne uchvátil obdiv. Že&nbsp;socha nepochází z&nbsp;nové doby, nýbrž náleží národu starých Řeků, poznali jsme záhy. Viděl jsem už&nbsp;hodně soch ze&nbsp;starých pohanských dob a&nbsp;mezi nimi i&nbsp;ty, které se&nbsp;velebily jako nejkrásnější, a&nbsp;proto jsem uměl porovnávat je&nbsp;a&nbsp;díla středověká i&nbsp;ta z&nbsp;doby nové. Přivezl jsem na&nbsp;Strázný dvůr předtím veškerá vyobrazení starověkých soch, která se&nbsp;dala získat, takže jsem mohl nyní porovnávat, a&nbsp;i Eustach, ačkoliv ten nikdy moc skutečných soch neviděl, byl schopen udělat si&nbsp;úsudek. Po&nbsp;velmi dlouhém a&nbsp;velmi bedlivém průzkumu jsme se&nbsp;přiklonili pevně k&nbsp;názoru, že&nbsp;socha má&nbsp;původ ve&nbsp;starověkém Řecku. Za&nbsp;tohoto zkoumání, v&nbsp;jehož rámci jsme dokonce podnikli i&nbsp;několik cest, abychom pak měli větší jistotu, naučili jsme se&nbsp;natolik poznávat znaky starých a&nbsp;nových sochařských děl, až&nbsp;jsme nabyli přesvědčení, že&nbsp;dokážeme nejlepší díla té&nbsp;i&nbsp;oné doby rozpoznat hned poté, co&nbsp;si&nbsp;je&nbsp;prohlédneme. Co&nbsp;je&nbsp;špatné, to&nbsp;se&nbsp;co&nbsp;do&nbsp;doby vzniku zjišťuje arci obtížněji. Je&nbsp;zajímavé, že&nbsp;naprosto bezcenné starověké věci se&nbsp;nám do&nbsp;rukou vůbec nedostaly. Buď něco takového ani nevznikalo, anebo doba inspirující se&nbsp;uměním něco takového ihned odstraňovala. V&nbsp;době svých výzkumů jsme se&nbsp;toho o&nbsp;starém umění hodně naučili. Avšak od&nbsp;koho a&nbsp;z&nbsp;jakého období naše socha pochází, to&nbsp;jsme vypátrat nedokázali. Tolik ovšem bylo jisto, že&nbsp;ji&nbsp;nelze zařadit do&nbsp;doby slohově neúprosné a&nbsp;pochází z&nbsp;časů ústupnějších. Než jsem však sochu odstranil z&nbsp;kůlny, v&nbsp;níž stála, ba&nbsp;než jsem si&nbsp;rozmyslel, kam ji&nbsp;postavím, muselo se&nbsp;stát cosi jiného. Vypravil jsem se&nbsp;do&nbsp;Itálie a&nbsp;u&nbsp;Cumy jsem našel toho, kdo mi&nbsp;sochu prodával. Byl s&nbsp;přebudováním svého prostranství téměř hotov. Ten prostor byla ona novodobá síň, v&nbsp;jaké několik lidí popíjí sladké červené víno, kde stojí nové sádrové sochy, kolem které roste zelený trávník a&nbsp;z&nbsp;níž má&nbsp;člověk krásný výhled. Vyprávěl jsem mu&nbsp;o&nbsp;tom, jaký jsem učinil objev, a&nbsp;řekl jsem mu, ať&nbsp;si&nbsp;teď stanoví cenu sochy. Že&nbsp;si&nbsp;ji&nbsp;kvůli tomu může osobně ve&nbsp;vlasti prohlédnout anebo si&nbsp;ji&nbsp;dát prohlédnout. Jemu se&nbsp;ani jedno, ani druhé nezdálo nezbytné, požadoval vzápětí značnou částku, jaká možná vyjadřovala hodnotu takového objektu, jehož cena se&nbsp;v&nbsp;různých dobách hodně mění. Tehdy jsem přisel k&nbsp;většímu majetku, který mi&nbsp;připadl díky dědictví, a&nbsp;projevil jsem ochotu částku složit, jen jsem se&nbsp;chtěl blíže informovat o&nbsp;původu sochy a&nbsp;nabýt jistoty, zda můj předchůdce za&nbsp;situace tak změněné má&nbsp;ještě na&nbsp;sochu právo. Mé&nbsp;pátrání mě&nbsp;nedovedlo než k&nbsp;tomu, že&nbsp;socha je&nbsp;už&nbsp;po&nbsp;několik generací ve&nbsp;vlastnictví rodiny, od&nbsp;níž ji&nbsp;mám já, že&nbsp;tady kdysi stály zbytky staré budovy, že&nbsp;stavení postupně zbourali, že&nbsp;z&nbsp;vodní nádrže, nízkých sloupových mříží a&nbsp;dalších věcí z&nbsp;bílého kamene pálili vápno a&nbsp;že se&nbsp;ze&nbsp;zbytků budovy a&nbsp;z&nbsp;vápna stavěly v&nbsp;okolí domy. U&nbsp;rozvalin že&nbsp;bylo soch víc a&nbsp;ty se&nbsp;prodaly. Na&nbsp;tu&nbsp;bílou dívku s&nbsp;holí v&nbsp;ruce kdysi zhotovil opláštění ze&nbsp;dřeva, stran toho že&nbsp;povstala váda co&nbsp;do&nbsp;platby, a&nbsp;dokument, který dědečka nynějšího vlastníka odsuzoval k&nbsp;zaplacení, poskytli mi&nbsp;na&nbsp;úřadě k&nbsp;nahlédnutí a&nbsp;ke zhotovení ověřeného opisu. Dal jsem si&nbsp;na&nbsp;tu&nbsp;mramorovou sochu ještě u&nbsp;notáře sepsat kupní smlouvu, opatřil si&nbsp;její opis, složil požadovanou částku a&nbsp;odjel zase domů. Tam jsme se&nbsp;radili, kam by&nbsp;socha, kterou jsem teď podle všeho práva mohl nazývat svou, měla přijít. Nebylo obtížné takové místo nalézt. Už&nbsp;jsem předtím dal na&nbsp;mramorovém schodišti zbudovat výstupek, který jednak přetíná schody a&nbsp;tím jim dodává na&nbsp;půvabu, jednak měl sloužit k&nbsp;tomu, aby na&nbsp;něm jednou stála nějaká socha a&nbsp;celé schodiště skvostně zdobila. Když jsme místo proměřili a&nbsp;přesvědčili se, že&nbsp;socha není na&nbsp;to&nbsp;místo příliš vysoká, zhotovil se&nbsp;malý podstavec, na&nbsp;kterém teď stojí, a&nbsp;postavilo se&nbsp;zařízení, jehož pomocí by&nbsp;se&nbsp;na&nbsp;ono místo dopravila, a&nbsp;ona se&nbsp;na&nbsp;ně&nbsp;dopravila. Často jsme od&nbsp;té&nbsp;chvíle postávali před tou sochou a&nbsp;dívali se&nbsp;na&nbsp;ni. Namísto aby její účinek slábl, byl stále větší a&nbsp;silnější a&nbsp;ze všech uměleckých objektů, které mám, je&nbsp;mi&nbsp;tenhle nejmilejší. To&nbsp;je&nbsp;vysoká hodnota uměleckých památek starého jasného řeckého světa, nejenom památek výtvarného umění, které ještě máme, ale i&nbsp;památek literárních, že&nbsp;ve&nbsp;své prostotě a&nbsp;ryzosti proudí do&nbsp;mysli člověka a&nbsp;že se&nbsp;z&nbsp;ní nevytrácejí, když lidský život postupně odplývá, ale ještě ji&nbsp;dále obohacují o&nbsp;klid a&nbsp;o&nbsp;velikost a&nbsp;svou nenápadností a&nbsp;řádem strhávají k&nbsp;obdivu stále většímu. Naproti tomu jsme v&nbsp;nové době svědky zápolení o&nbsp;účinek, jaké duši neuchvacuje, nýbrž jaké duše od&nbsp;sebe jako nepravdivé zapuzuje. Přicházelo hodně lidí, aby si&nbsp;sochu prohlédlo, hodně přátel a&nbsp;znalců starého umění, a&nbsp;úspěch byl vždy stejný, vážné uznání a&nbsp;ocenění. Eustach i&nbsp;já jsme tady ve&nbsp;věcech starého umění hodně pokročili kupředu a&nbsp;jeden i&nbsp;druhý jsme od&nbsp;antického umění o&nbsp;to víc pokročili k&nbsp;poznávání umění středověkého. Když jsme se&nbsp;vynadívali na&nbsp;tu&nbsp;ryzost, jasnost, rozmanitost a&nbsp;propracovanost těch starých výtvorů a&nbsp;přešli k&nbsp;středověkým, u&nbsp;nichž v&nbsp;tomto ohledu vládnou značné vady, viděli jsme tu&nbsp;niternost, mysl samou nepřikrášlenost, plnou víry a&nbsp;vroucnosti, jaká nás tou svou málem zajíkavostí až&nbsp;dojímá, tak jako nás starověké umění povznáší svým dokonalým výrazem. Kdy vznikla naše socha, o&nbsp;tom ani ještě dnes nemůžeme tvrdit nic jistého, ani to&nbsp;ne, zda se&nbsp;dostala do&nbsp;Říma s&nbsp;ostatními z&nbsp;toho houfu soch, který kdysi stál ve&nbsp;starém Řecku, anebo jestli ji&nbsp;zhotovil mezi Římany nějaký Řek, tak jak se&nbsp;řecké umění, ač&nbsp;ne&nbsp;sdostatek pochopeno, v&nbsp;oné římské době šířilo po&nbsp;Itálii, dostalo se&nbsp;do&nbsp;sídla některého Římana a&nbsp;poté přešlo do&nbsp;rukou docela jiného vzdáleného rodu.“</span></p>
          <p class="chunk" data-nb-ref-number="34" data-nb-words="169" data-nb-chars="956"><span class="idea" data-nb-ref-number="34" id="idea34" data-nb-words="169" data-nb-chars="956">Když to&nbsp;řekl, odmlčel se&nbsp;a&nbsp;já se&nbsp;po&nbsp;něm podíval. Když mi&nbsp;to&nbsp;všechno vykládal, chodili jsme sem a&nbsp;tam po&nbsp;síni. Pochopil jsem, proč chodí do&nbsp;téhle síně, je-li večer bouřka. Jasnými okny nahlíží do&nbsp;místnosti celá jižní obloha a&nbsp;lze zahlédnout i&nbsp;části oblohy západní a&nbsp;východní. Na&nbsp;okraji obzoru lze uvidět i&nbsp;celé pásmo Alp. A&nbsp;když v&nbsp;těch místech povstane bouřka&nbsp;– a&nbsp;nejkrásnější jsou celé bouřkové hradby anebo valy, když se&nbsp;pokládají na&nbsp;vzdálené hory anebo se&nbsp;táhnou podél jejich hřebene, může se&nbsp;člověk na&nbsp;ně&nbsp;jen tak dívat a&nbsp;všechno to&nbsp;před ním defiluje. K&nbsp;chmurnosti oblačných hradeb se&nbsp;přidává chmurnost mramorových stěn, a&nbsp;že v&nbsp;síni není nábytek, to&nbsp;ještě prohlubuje osamělost a&nbsp;velikost. A&nbsp;když pak už&nbsp;dokonce nastává slabý večerní soumrak, na&nbsp;povrchu mramoru se&nbsp;zrcadlí blesky, a&nbsp;jak jsme tak chodili sem a&nbsp;tam, několikrát se&nbsp;ryzí chladný mramor jakoby ponořil do&nbsp;záře, a&nbsp;v&nbsp;té výhni se&nbsp;temně tyčily temné pouze dveře anebo ukazovaly své tmavé rámování.</span></p>
          <p class="chunk" data-nb-ref-number="35" data-nb-words="11" data-nb-chars="74"><span class="idea" data-nb-ref-number="35" id="idea35" data-nb-words="11" data-nb-chars="74">Zeptal jsem se&nbsp;svého hostitele, jestli vlastní mramorovou sochu už&nbsp;dlouho.</span></p>
          <p class="chunk" data-nb-ref-number="36" data-nb-words="32" data-nb-chars="175"><span class="idea" data-nb-ref-number="36" id="idea36" data-nb-words="32" data-nb-chars="175">„Těch let není tak mnoho,“ odpověděl, „ale přesně vám to&nbsp;neřeknu, protože jsem to&nbsp;nepodržel v&nbsp;paměti. Podívám se&nbsp;do&nbsp;knih a&nbsp;zítra vám řeknu, jak dlouho v&nbsp;mém domě socha stojí.“</span></p>
          <p class="chunk" data-nb-ref-number="37" data-nb-words="38" data-nb-chars="194"><span class="idea" data-nb-ref-number="37" id="idea37" data-nb-words="38" data-nb-chars="194">„Jistě dovolíte,“ řekl jsem, „abych se&nbsp;na&nbsp;tu&nbsp;sochu díval častěji a&nbsp;abych si&nbsp;ji&nbsp;postupně vštípil do&nbsp;paměti a&nbsp;pomalu si&nbsp;ozřejmil, proč že&nbsp;je&nbsp;tak krásná a&nbsp;jaké to&nbsp;jsou znaky, co&nbsp;na&nbsp;nás tak působí.“</span></p>
          <p class="chunk" data-nb-ref-number="38" data-nb-words="525" data-nb-chars="3143"><span class="idea" data-nb-ref-number="38" id="idea38" data-nb-words="525" data-nb-chars="3143">„Můžete si&nbsp;ji&nbsp;prohlížet, jak často budete chtít,“ odpověděl můj hostitel, „klíč ode dveří k&nbsp;mramorové chodbě vám velice rád dám, anebo můžete po&nbsp;mramorovém schodišti scházet od&nbsp;chodby k&nbsp;hostinským pokojům, jen musíte dbát, abyste měl na&nbsp;obutí pořád pohotově plstěné papuče. Teď mám radost, že&nbsp;jsem dal mramorovou chodbu a&nbsp;schodiště udělat tak, jak jsou udělané. Tenkrát jsem věčně myslel na&nbsp;to, aby se&nbsp;na&nbsp;schodiště postavila socha z&nbsp;bílého mramoru, aby na&nbsp;ni&nbsp;pokud možno dopadalo světlo seshora a&nbsp;že stěny kolem ní&nbsp;i&nbsp;podlaha musí mít tmavší, jemnou barvu. Ta&nbsp;čistá běl&nbsp;– v&nbsp;tom prosvětleném šeru schodiště vypadá skoro jako docela čistá&nbsp;– odráží se&nbsp;velmi zřetelně od&nbsp;okolní tmavší barvy. Pokud však jde o&nbsp;znaky, podle kterých byste rád poznal krásu sochy, nenajdete žádné. To&nbsp;je&nbsp;právě podstatou nejvýsostnějšího umění obecně, že&nbsp;se&nbsp;nenajdou jednotlivosti ani jednotlivé záměry, o&nbsp;nichž by&nbsp;se&nbsp;dalo říci: tak tohle je&nbsp;ono výsostné krásno; to&nbsp;celek je&nbsp;krásný, o&nbsp;celku by&nbsp;člověk rád řekl, že&nbsp;je&nbsp;navýsost krásný; části jsou pouze přirozené. V&nbsp;tom tkví také moc, jakou umělecká díla působí na&nbsp;ducha s&nbsp;jednolitým vzděláním, moc, jejíž účinky u&nbsp;člověka, který stárne, nijak neslábnou, nýbrž naopak rostou, a&nbsp;proto tomu, kdo je&nbsp;vzdělán v&nbsp;umění, jakož i&nbsp;někomu naprosto nezaujatému, pokud je&nbsp;jeho mysl vůbec přístupná půvabu, je&nbsp;nadmíru snadné rozpoznat taková umělecká díla. Vzpomínám si&nbsp;pro tohle své tvrzení na&nbsp;jeden příklad, který je&nbsp;velmi zvláštní. Jednou jsem byl v&nbsp;jedné síni plné starých soch a&nbsp;v&nbsp;ní byla postava mladíka zhotovená z&nbsp;bílého mramoru, skleslého na&nbsp;sedátku dozadu a&nbsp;spícího. Do&nbsp;síně přišli venkované, z&nbsp;jejichž kroje se&nbsp;dalo usuzovat, že&nbsp;žijí v&nbsp;hodně vzdálené části země. Měli dlouhé kabáty, na&nbsp;botách s&nbsp;přezkou ulpíval prach z&nbsp;putování, které možná skončilo teprve toho dne ráno. Když byli blízko onoho mladíka, přikradli se&nbsp;na&nbsp;špičkách až&nbsp;k&nbsp;němu. Podobného bezprostředního a&nbsp;hlubokého uznání se&nbsp;kterémukoliv mistrovi málokdy dostane. Kdo však je&nbsp;zaujat určitým směřováním a&nbsp;dokáže pochopit a&nbsp;vychutnávat pouze tu&nbsp;krásu, která tkví v&nbsp;něm, anebo kdo se&nbsp;dopodrobna vžil už&nbsp;pouze do&nbsp;půvabů, jaké přinášejí nová díla, pro toho je&nbsp;velice obtížné chápat taková starověká díla, zdají se&nbsp;mu&nbsp;většinou prázdná a&nbsp;nudná. Vlastně jste na&nbsp;tom byl také tak. I&nbsp;když vás nezaujalo nové umění, skýtající pouze jisté stránky, přesto jste příliš hojně a&nbsp;příliš dlouho vytvářel vyobrazení jistých objektů, zvláště objektů vašeho vědeckého usilování na&nbsp;to, aby si&nbsp;vaše oči na&nbsp;něco takového nezvykly, vaše mysl necítila náklonnost k&nbsp;něčemu takovému a&nbsp;čile a&nbsp;se stejnou láskou se&nbsp;pouštěla do&nbsp;něčeho jiného, co&nbsp;se&nbsp;vyskytuje ve&nbsp;směru jiném, anebo spíše co&nbsp;se&nbsp;nenajde v&nbsp;žádném směru nebo se&nbsp;najde ve&nbsp;všech. Vůbec jsem nepochyboval, že&nbsp;dospějete k&nbsp;takové všeobecnosti, protože máte v&nbsp;sobě krásnou schopnost, kterou ještě nic nesvedlo na&nbsp;scestí a&nbsp;jež usiluje o&nbsp;naplnění; ale nikdy bych si&nbsp;nepomyslel, že&nbsp;se&nbsp;to&nbsp;stane tak brzy, kdyžtě jste se&nbsp;stále ještě příliš energicky, ač&nbsp;v&nbsp;oné etapě nanejvýš chvályhodně, upínal k&nbsp;jednotlivostem. Měl jsem za&nbsp;to, že&nbsp;vás nějaký velký obecný lidský cit, jenž se&nbsp;vás zmocní, dovede ke&nbsp;stanovisku, na&nbsp;jakém jsem vás teď zastihl.“</span></p>
          <p class="chunk" data-nb-ref-number="39" data-nb-words="82" data-nb-chars="497"><span class="idea" data-nb-ref-number="39" id="idea39" data-nb-words="82" data-nb-chars="497">Hodnou chvíli jsem na&nbsp;to, co&nbsp;k&nbsp;posledku vyslovil můj hostitel, nedokázal odpovědět. Mlčky jsme chodili síní sem a&nbsp;tam a&nbsp;bylo ticho o&nbsp;to větší, že&nbsp;naše chodidla opatřená měkkými podrážkami na&nbsp;lesknoucí se&nbsp;podlaze nevyvozovala sebemenší zvuk. Občas pod námi a&nbsp;kolem nás po&nbsp;těch zrcadlových plochách prošlehl blesk, hrom uvnitř zahřmíval, skoro jako kdyby okna byla dokořán, a&nbsp;v&nbsp;horách anebo v&nbsp;rozvalinách anebo kdesi v&nbsp;povětří nad krajem se&nbsp;vzdouvala oblaka v&nbsp;širém prostoru, jemuž vládla okna síně.</span></p>
          <p class="chunk" data-nb-ref-number="40" data-nb-words="22" data-nb-chars="132"><span class="idea" data-nb-ref-number="40" id="idea40" data-nb-words="22" data-nb-chars="132">Konečně jsem řekl, že&nbsp;si&nbsp;teď vzpomínám, jak otec častokrát vyslovoval názor, že&nbsp;v&nbsp;krásných uměleckých dílech musí být klid v&nbsp;pohybu.</span></p>
          <p class="chunk" data-nb-ref-number="41" data-nb-words="1150" data-nb-chars="7014"><span class="idea" data-nb-ref-number="41" id="idea41" data-nb-words="1150" data-nb-chars="7014">„To je&nbsp;obvyklý umělecký výraz,“ opáčil můj hostitel, „nicméně i&nbsp;bez něho by&nbsp;to&nbsp;tak bylo. Pojmem pohyb se&nbsp;obvykle rozumí hybnost. Pohyb výtvarné umění, a&nbsp;o&nbsp;něm tu&nbsp;vlastně mluvíme, znázornit vůbec nedokáže. Ježto umění zpravidla&nbsp;– a&nbsp;i krajina vzdor strnule se&nbsp;tyčícím horám je&nbsp;se&nbsp;svými pohybujícími se&nbsp;oblaky a&nbsp;se svým rostlinným zdobením umělci čímsi, co&nbsp;dýchá; protože jinak je&nbsp;pro něj cosi strnulého&nbsp;– zpodobuje živé bytosti, lidi, tvory, rostliny, musí tyhle objekty zpodobovat tak, aby se&nbsp;divákovi zdálo, že&nbsp;se&nbsp;snad v&nbsp;příští chvíli pohnou. Uvedu tu&nbsp;zase jeden příklad ze&nbsp;starověku. Všechny látky, do&nbsp;nichž se&nbsp;lidé oblékají, podle pohybů, jimž se&nbsp;různí lidé zhusta oddávají, nabývají různých tvarů. Jeden můj přítel poznal jistého starého, proslulého a&nbsp;znamenitého herce při příležitosti, kdy mohl vidět pouze kus jeho šatů. Když se&nbsp;tvarování látek, které se&nbsp;projevuje většinou v&nbsp;řasení, zpodobuje podle skutečnosti, ne&nbsp;podle nějakého svévolného uspořádání, které se&nbsp;používá na&nbsp;loutkách podle obvyklých zákonů krásna, pak v&nbsp;těchto zpodobených výtvorech tkví za&nbsp;prvé jistá zvláštnost a&nbsp;jedinečnost, jež objekt staví smyslům na&nbsp;odiv, a&nbsp;za druhé zmíněné ztvárnění vyjadřuje nejenom stav, v&nbsp;němž v&nbsp;onom okamžiku je, ale poukazuje i&nbsp;na minulý stav, v&nbsp;němž byl bezprostředně předtím a&nbsp;který je&nbsp;na&nbsp;oněch tvarech dosud patrný, a&nbsp;zároveň dává tušit stav v&nbsp;nejbližší budoucnosti, k&nbsp;němuž ony tvary tíhnou. Tohleto u&nbsp;rozličných oblečení pro pozorující oko zejména skýtá vjem pohybu a&nbsp;tím i&nbsp;zmíněné živosti. Právě to&nbsp;předkové tak často ztvárňovali podle přírody, tohle tak mistrovsky ovládali, kdekoliv uplatňovali nějaký šat, až&nbsp;se&nbsp;zrodilo rčení, že&nbsp;nezpodobují pouze to, co&nbsp;je, nýbrž i&nbsp;to, co&nbsp;ještě nedávno bylo a&nbsp;co bude. Proto u&nbsp;šatů vytvářejí nejenom hlavní části, ale i&nbsp;příslušné jednotliviny nižšího řádu, a&nbsp;to s&nbsp;tak jemným půvabem a&nbsp;tak přesně, až&nbsp;člověk zapomíná na&nbsp;látku celého díla, a&nbsp;vidí pouze látku na&nbsp;šatech a&nbsp;má za&nbsp;to, že&nbsp;ji&nbsp;užuž skládá a&nbsp;svinuje. Oproti takovémuto ztvárňování leckterý novodobý tvůrce skládá takzvané ušlechtilé záhyby, napodobuje je&nbsp;v&nbsp;kovu nebo v&nbsp;mramoru, přitom se&nbsp;pečlivě vyhýbá přílišným podrobnostem, aby nevyvolával nepokoj, a&nbsp;dociluje toho, že&nbsp;člověk arci vidí sice velké ušlechtilé spousty záhybů, že&nbsp;však u&nbsp;záhybu převládá látka díla, nikoliv látka šatu, že&nbsp;je&nbsp;vidět mramorový, kovový záhyb, že&nbsp;mysl ochládá a&nbsp;člověk si&nbsp;myslí, že&nbsp;ten, kdo je&nbsp;do&nbsp;takového šatu oděn, nemůže chodit, protože mu&nbsp;v&nbsp;tom kovový záhyb brání. Jako je&nbsp;tomu u&nbsp;šatů, je&nbsp;to&nbsp;stejné i&nbsp;u&nbsp;těla, jež je&nbsp;oděvem duše, a&nbsp;přece pouze duše může být objektem, jejž umělec zpodobuje obrazem a&nbsp;podobenstvím těla. Tady se&nbsp;starověcí tvůrci dávali vést přírodou, a&nbsp;kdykoliv páchali hřích, jejž přísně vzato musí kárat oko přírodovědného pitvače, nedopouštěli se&nbsp;žádného, jaký by&nbsp;bylo nuceno proklít oko umění nedívající se&nbsp;pohledem tak se&nbsp;upínajícím na&nbsp;látku. Zato jemné zákmity ploch na&nbsp;končetinách ve&nbsp;svých podrobnostech a&nbsp;jednotlivinách nižšího řádu vyjevují takové ztvárnění a&nbsp;provedení, že&nbsp;je&nbsp;vidět nejen to, co&nbsp;je&nbsp;teď, ale i&nbsp;to, co&nbsp;bylo bezprostředně předtím a&nbsp;co bude poté, že&nbsp;končetiny, jak jsem to&nbsp;říkal už&nbsp;předtím o&nbsp;šatech, skýtají představu hybnosti a&nbsp;že žijí. Tak jako u&nbsp;šatů nejeden novodobý tvůrce i&nbsp;končetiny vytváří ve&nbsp;větším, obecnějším pojetí, ne&nbsp;tak propracované, aby nebyl křečovitý, a&nbsp;pak mu&nbsp;svaly vycházejí zhusta jako hladká, křehká, neohebná skleněná tělesa, a&nbsp;postava se&nbsp;nemůže hýbat. Co&nbsp;jsem tu&nbsp;řekl, to&nbsp;snad poskytne představu o&nbsp;tom, co&nbsp;se&nbsp;v&nbsp;umění rozumí pojmem pohyb. To, co&nbsp;se&nbsp;chápe výrazem „klid“, způsobuje především fakt, že&nbsp;každý objekt, který zpodobuje výtvarné umění, je&nbsp;z&nbsp;bližšího pohledu v&nbsp;klidu. Jedoucí kočár, pádící kůň, řítící se&nbsp;vodopád, ženoucí se&nbsp;mrak, i&nbsp;ten šlehající blesk jsou ve&nbsp;zpodobení cosi strnulého, trvajícího, a&nbsp;umělec pouze prostředky, které jsem tu&nbsp;předtím naznačil, dokáže zpodobit pohyb jako hybnost, jako šálení oka, čímž zároveň svůj objekt vymaňuje z&nbsp;hranic bezprostředně zpodobované skutečnosti a&nbsp;dodává mu&nbsp;nesrovnatelně vyššího významu. Ale zpodobovaný pohyb nesmí být příliš násilný, jinak takové nástroje nijak nepomáhají, umělec ztroskotá a&nbsp;zesměšní se. Například koně, kteří se&nbsp;z&nbsp;nějaké skály řítí vzduchem, neměli by&nbsp;se&nbsp;malovat jako padající vzduchem&nbsp;– přinejmenším by&nbsp;tohle zpodobení mělo být spíše rozum uspokojující kresba než obraz uchvacující veškerou schopnost vnímat umění. Proto takový vodopád neustále obnovující svou podobu lze zpodobovat s&nbsp;daleko menším nebezpečím než nějakou kapalinu, která se&nbsp;lije z&nbsp;nějaké nádoby, přičemž se&nbsp;obraznost trýzní myšlenkou, že&nbsp;nádoba ne&nbsp;a&nbsp;ne být prázdná. Káně spočívající na&nbsp;perutích vysoko v&nbsp;povětří je&nbsp;na&nbsp;obraze vznešené, káně vrhající se&nbsp;na&nbsp;kořist těsně nám před očima může být čímsi velmi nepěkným. Mlha stoupající vzhůru někde v&nbsp;horách je&nbsp;půvabná, kouř stoupající z&nbsp;děla, které právě vystřelilo, dotýká se&nbsp;nás tím, že&nbsp;se&nbsp;ne&nbsp;a&nbsp;ne vytratit. Je&nbsp;pochopitelné, že&nbsp;hranice toho, co&nbsp;lze zpodobit v&nbsp;pohybu, nelze pevně stanovit, a&nbsp;že větší talenty tu&nbsp;mohou zajít mnohem dál než talenty menší. Tak jsem už&nbsp;často viděl namalované jedoucí kočáry. Koně jsou co&nbsp;do&nbsp;postavení nohou obyčejně zachyceni v&nbsp;nádherném běhu, kdežto loukotě kočárových kol zřetelně a&nbsp;viditelně strnuly v&nbsp;naprostém klidu. Větší umělec nám zobrazí mlhu svištících loukotí a&nbsp;leccos k&nbsp;nim ještě dodá a&nbsp;přičiní, abychom opravdu viděli, jak kočár jede. Krom pojmů o&nbsp;klidu co&nbsp;do&nbsp;látky se&nbsp;možná pod pojmem klid mnohem častěji rozumí klid umělecký, bez něho se&nbsp;to&nbsp;které umělecké dílo, ať&nbsp;už&nbsp;je&nbsp;to&nbsp;obraz, literatura, anebo hudba, nemůže vůbec obejít, aby ještě vůbec bylo uměleckým dílem. Tenhle klid, to&nbsp;je&nbsp;onen všestranný soulad všech částí v&nbsp;jednom celku, jejž vytváří rozvaha, jaká je&nbsp;nezbytná u&nbsp;každého svrchovaného umění milovného vytržení, rozvaha, s&nbsp;níž se&nbsp;vznášíme nad uměleckým dílem a&nbsp;přehlížíme je&nbsp;pořádavým pohledem, jakkoli silně v&nbsp;něm i&nbsp;bouří city a&nbsp;činy, rozvaha, jíž se&nbsp;umělecká tvorba člověka podobá tvoření božímu a&nbsp;v&nbsp;níž se&nbsp;ukazuje míra a&nbsp;řád, jež nás tak uchvacují. Pohyb povzbuzuje, klid uspokojuje, a&nbsp;tak povstává v&nbsp;duši vy­vrcholení, jemuž říkáme krása. Nelze pochybovat, že&nbsp;si&nbsp;jiní u&nbsp;těchto slov představují něco jiného, že&nbsp;toto jiné může být dobré anebo i&nbsp;lepší než to&nbsp;mé&nbsp;– obvykle se&nbsp;to&nbsp;s&nbsp;takovýmito výrazy má&nbsp;tak, že&nbsp;do&nbsp;nich každý vkládá svůj smysl. Skvělé je, že&nbsp;tvárná síla zpravidla nepůsobí podle takových stanovených definic, nýbrž postihuje to, co&nbsp;je&nbsp;správné, protože je&nbsp;to&nbsp;síla, a&nbsp;ta postihuje cokoliv o&nbsp;to jistěji, oč&nbsp;přirozeněji na&nbsp;své osobité cestě povstává v&nbsp;souladu s&nbsp;přírodou. Pro to, aby se&nbsp;rozumělo umění, pro ty, kdo si&nbsp;prohlížejí umělecká díla a&nbsp;debatují spolu o&nbsp;nich, jsou výklady umění, odívání jeho podstaty do&nbsp;slov věcí nadmíru užitečnou, pouze je&nbsp;třeba, aby se&nbsp;z&nbsp;oněch slov nevytvářelo cosi hlavního a&nbsp;netrvalo se&nbsp;na&nbsp;jednom smyslu, který se&nbsp;jim přikládá, a&nbsp;nezatratilo se&nbsp;všechno, co&nbsp;není podle tohoto smyslu. Jinak by&nbsp;se&nbsp;musel hanět umělec největší a&nbsp;jediný, bůh, který stvořil tolik nesčetných tvarů; jeho díla lidé podřadného ducha skutečně haní, protože jsou názoru, že&nbsp;oni by&nbsp;to&nbsp;všechno udělali jinak.“</span></p>
          <p class="chunk" data-nb-ref-number="42" data-nb-words="15" data-nb-chars="92"><span class="idea" data-nb-ref-number="42" id="idea42" data-nb-words="15" data-nb-chars="92">Když tohle říkal, vešel do&nbsp;síně Gustav. Soumrak už&nbsp;silně pokročil, ale pořád ještě nepršelo.</span></p>
          <p class="chunk" data-nb-ref-number="43" data-nb-words="22" data-nb-chars="118"><span class="idea" data-nb-ref-number="43" id="idea43" data-nb-words="22" data-nb-chars="118">„Tenhle je&nbsp;ještě na&nbsp;stupni, na&nbsp;němž jste vy&nbsp;byl dříve,“ řekl můj hostitel a&nbsp;ukázal na&nbsp;Gustava, který k&nbsp;němu přikročil.</span></p>
          <p class="chunk" data-nb-ref-number="44" data-nb-words="7" data-nb-chars="41"><span class="idea" data-nb-ref-number="44" id="idea44" data-nb-words="7" data-nb-chars="41">„Jak to&nbsp;myslíš, otče?“ zeptal se&nbsp;chlapec.</span></p>
          <p class="chunk" data-nb-ref-number="45" data-nb-words="28" data-nb-chars="166"><span class="idea" data-nb-ref-number="45" id="idea45" data-nb-words="28" data-nb-chars="166">„Mluvili jsme o&nbsp;umění,“ odpověděl můj hostitel, „a já&nbsp;tvrdím, že&nbsp;nejsi ještě v&nbsp;situaci, kdy bys umělecká díla dokázal rozpoznávat a&nbsp;posuzovat tak jako tady náš host.“</span></p>
          <p class="chunk" data-nb-ref-number="46" data-nb-words="38" data-nb-chars="211"><span class="idea" data-nb-ref-number="46" id="idea46" data-nb-words="38" data-nb-chars="211">„Dobře, to&nbsp;já&nbsp;tvrdím sám,“ řekl Gustav, „proto také je&nbsp;mi&nbsp;částečně učitelem, a&nbsp;jestliže se&nbsp;snaží co&nbsp;do&nbsp;poznávání umění jít ve&nbsp;stopách tvých a&nbsp;Eustachových a&nbsp;matčiných, pokud jde o&nbsp;mě, půjdu zas ve&nbsp;stopách jeho.“</span></p>
          <p class="chunk" data-nb-ref-number="47" data-nb-words="41" data-nb-chars="215"><span class="idea" data-nb-ref-number="47" id="idea47" data-nb-words="41" data-nb-chars="215">„To je&nbsp;dobře,“ řekl můj hostitel, „ale to&nbsp;není tak docela to, o&nbsp;čem jsme mluvili, ovšem to&nbsp;nevadí a&nbsp;také to&nbsp;není podstatné.“ Tohle řekl, a&nbsp;skoro jako kdyby chtěl předejít dalším dotazům, přikročil k&nbsp;oknu a&nbsp;my s&nbsp;ním.</span></p>
          <p class="chunk" data-nb-ref-number="48" data-nb-words="43" data-nb-chars="257"><span class="idea" data-nb-ref-number="48" id="idea48" data-nb-words="43" data-nb-chars="257">Chvíli jsme se&nbsp;dívali na&nbsp;to, co&nbsp;se&nbsp;odehrávalo před námi, jev nad stále temnícími poli velkolepější a&nbsp;velkolepější, a&nbsp;protože večer užuž přecházel do&nbsp;úplné tmy a&nbsp;nadešla chvíle, kdy jsme měli večeřet, odebrali jsme se&nbsp;po&nbsp;mramorovém schodišti dolů do&nbsp;jídelny.</span></p>
          <p class="chunk" data-nb-ref-number="49" data-nb-words="21" data-nb-chars="125"><span class="idea" data-nb-ref-number="49" id="idea49" data-nb-words="21" data-nb-chars="125">V&nbsp;noci vypukla bouřka, část noci vyplnila hřměním a&nbsp;další část pouhým deštěm a&nbsp;poté ustoupila velice krásnému a&nbsp;jasnému ránu.</span></p>
          <p class="chunk" data-nb-ref-number="50" data-nb-words="402" data-nb-chars="2340"><span class="idea" data-nb-ref-number="50" id="idea50" data-nb-words="402" data-nb-chars="2340">Toho dne jsem ze&nbsp;všeho nejdřív šel k&nbsp;mramorové soše. Včera, když jsme scházeli po&nbsp;schodišti, viděl jsem ji&nbsp;pouze nezřetelně a&nbsp;osvětlenou jen prchavě bleskem. Tma byla včera na&nbsp;schodišti už&nbsp;značná. Dnes tu&nbsp;socha stála zalitá klidným a&nbsp;jasným denním světlem, které vysílala na&nbsp;schody skleněná střecha, nešňořená a&nbsp;prostá. Byl bych si&nbsp;nemyslel, že&nbsp;to&nbsp;dílo je&nbsp;tak velké. Postavil jsem se&nbsp;proti němu a&nbsp;dlouho si&nbsp;je&nbsp;prohlížel. Můj hostitel měl pravdu, neodhalil jsem žádnou v&nbsp;podstatě jednotlivou krásu, takovou, které říkáme krása v&nbsp;moderním smyslu, a&nbsp;dokonce jsem si&nbsp;na&nbsp;schodišti vzpomněl, že&nbsp;jsem o&nbsp;nějaké knize nebo o&nbsp;nějaké hře, ba&nbsp;i&nbsp;o&nbsp;nějakém obraze často slyšel, že&nbsp;má&nbsp;v&nbsp;sobě samou krásu, a&nbsp;u&nbsp;sochy přede mnou mě&nbsp;napadlo, jak je&nbsp;takový výrok nespravedlivý, anebo pokud je&nbsp;oprávněný, jak je&nbsp;nějaké dílo chudé, je-li pouze krásné, a&nbsp;to i&nbsp;tehdy, má-li v&nbsp;sobě samou krásu, a&nbsp;to i&nbsp;tehdy, je-li jí&nbsp;plné, ale samo krásou není; veliké dílo totiž, to&nbsp;jsem teď viděl, nemá v&nbsp;sobě žádnou krásu a&nbsp;má jí&nbsp;o&nbsp;to méně, oč&nbsp;je&nbsp;jednolitější a&nbsp;jedinečnější. Dokonce jsem připadl na&nbsp;myšlenku a&nbsp;narazil na&nbsp;zkušenost, kterou jsem si&nbsp;předtím nikdy neozřejmil, řekne-li se, že&nbsp;tenhle muž, tahle žena mají krásný hlas, krásné oči, krásná ústa, zároveň se&nbsp;tím říká, že&nbsp;to&nbsp;druhé tak krásné není; jinak by&nbsp;se&nbsp;totiž nevyzvedávaly jednotliviny. Co&nbsp;platí u&nbsp;živého člověka, pomyslel jsem si, to&nbsp;u&nbsp;uměleckého díla neplatí, protože u&nbsp;toho všechny jeho části musí být stejně krásné, tak aby žádná nikoho nezarážela, jinak takové dílo není jako umělecké čisté a&nbsp;ve velmi striktním smyslu slova není jím vůbec. Bez ohledu na&nbsp;to, nebo možná právě proto, že&nbsp;jsem nebyl s&nbsp;to na&nbsp;soše objevit žádnou jednotlivou krásu, působila na&nbsp;mne, jak jsem si&nbsp;teď docela jasně uvědomil, zas výjimečným dojmem. Ten dojem však nebyl takový, jaký jsem začasté míval z&nbsp;krásných věcí, ba&nbsp;i&nbsp;z&nbsp;literatury, nýbrž byl, mohu-li použít ten výraz, obecnější, tajemnější, nevyzpytatelnější, působil naléhavěji a&nbsp;mocněji; ale jeho příčina netkvěla v&nbsp;nějakých výsostných dálavách, a&nbsp;mně bylo pochopitelné, jak svrchovanou věcí je&nbsp;krása, oč&nbsp;obtížněji se&nbsp;jí&nbsp;rozumí a&nbsp;dociluje než jednotlivých věcí, které člověku toliko přinášejí radost, a&nbsp;jak je&nbsp;uložena v&nbsp;lidské mysli a&nbsp;odtud vychází, aby se&nbsp;vlila do&nbsp;bližních a&nbsp;v&nbsp;nich podněcovala a&nbsp;vytvářela dobro. Cítil jsem, že&nbsp;v&nbsp;těchto dnech jsem v&nbsp;nitru o&nbsp;hodně pokročil.</span></p>
          <p class="chunk" data-nb-ref-number="51" data-nb-words="187" data-nb-chars="1060"><span class="idea" data-nb-ref-number="51" id="idea51" data-nb-words="187" data-nb-chars="1060">Za&nbsp;nějakou dobu jsem o&nbsp;soše mluvil s&nbsp;Eustachem. Byl velmi potěšen, že&nbsp;jsem rozpoznal, jak je&nbsp;krásná, a&nbsp;řekl, že&nbsp;už&nbsp;dlouho toužil po&nbsp;tom, aby si&nbsp;se&nbsp;mnou o&nbsp;tom díle pohovořil; ale nebylo to&nbsp;možné, protože jsem já&nbsp;o&nbsp;něm nikdy nemluvil a&nbsp;povídat si&nbsp;o&nbsp;čemkoliv je&nbsp;užitečné jen tehdy, pokud té&nbsp;věci je&nbsp;pln jeden i&nbsp;druhý. Oba jsme si&nbsp;teď spolu prohlíželi ten výtvor a&nbsp;upozorňovali se&nbsp;navzájem na&nbsp;věci, které jsme na&nbsp;něm objevili, jak jsme se&nbsp;domnívali. Zejména Eustach dokázal znalecky mluvit o&nbsp;tom mramorovém výtvoru, jakkoliv se&nbsp;zdálo, že&nbsp;se&nbsp;svou prostotou a&nbsp;přirozeností, jež se&nbsp;mi&nbsp;den co&nbsp;den před očima vyjevuje stále úžasnější, vymyká jakémukoliv probírání jednotlivin, ovšem o&nbsp;jeho vzniku, o&nbsp;tom, jaké má&nbsp;postavení, o&nbsp;jeho zákonitosti a&nbsp;o&nbsp;tajemství jeho působení. Lačně jsem mu&nbsp;naslouchal a&nbsp;cítil, že&nbsp;je&nbsp;pravda, co&nbsp;říká, i&nbsp;když jsem mu&nbsp;ne&nbsp;vždy přesně rozuměl, oproti svému hostiteli, protože Eustach nemluvil tak jasně a&nbsp;tak jednoduše jako on. Pokročil jsem ve&nbsp;znalosti sochy a&nbsp;připadalo mi, jako kdyby po&nbsp;tom, co&nbsp;Eustach vykládal, stále víc se&nbsp;mi&nbsp;přibližovala.</span></p>
          <p class="chunk" data-nb-ref-number="52" data-nb-words="349" data-nb-chars="2244"><span class="idea" data-nb-ref-number="52" id="idea52" data-nb-words="349" data-nb-chars="2244">Eustach vypátral hodně kreseb, na&nbsp;nichž byly vyobrazeny sochy anebo jiné vyřezávané anebo jinak ztvárněné postavy ze&nbsp;středověku. Porovnávali jsme ty&nbsp;postavy s&nbsp;naší starořeckou sochou. Snažil se&nbsp;přinášet na&nbsp;porovnání i&nbsp;faktická ztvárnění malých andělů, světců anebo jiných postav, která se&nbsp;vyskytovala v&nbsp;Růžovém domě anebo někde poblíž. Mému pohledu se&nbsp;tu&nbsp;ozřejmilo, že&nbsp;je&nbsp;pravda, co&nbsp;můj hostitel říkal o&nbsp;řeckém a&nbsp;o&nbsp;středověkém umění. Připadalo mi, jako kdyby z&nbsp;toho řeckého díla mluvila mladistvost, a&nbsp;přesto mužná zralost plná uměřenosti a&nbsp;rozvážnosti i&nbsp;plná nádherné zřejmosti. Ve&nbsp;středověkých výtvorech jsem vnímal milou, prostou, bezelstnou mysl, jež důvěřivě a&nbsp;vroucně sahala po&nbsp;prostředcích, kterými by&nbsp;se&nbsp;vyslovovala, nebyla plně pánem těchto prostředků, nevěděla to, a&nbsp;přesto vyvolávala účinky, jež ještě dnes vyjevují nad námi moc a&nbsp;naplňují nás úžasem. Tady promlouvá duše a&nbsp;ve své ryzosti a&nbsp;vážnosti nás naplňuje obdivem, kdežto pozdější doby, a&nbsp;ta vyobrazení četných soch měl Eustach právě z&nbsp;nich, vzdor všemu rozumu, osvícenosti a&nbsp;znalosti uměleckých prostředků vytvářely jen mrazivé postavy v&nbsp;nepravdivých třepetavých hávech a&nbsp;s&nbsp;pře­hnanými posuňky, postavy, které v&nbsp;sobě nemají žár a&nbsp;nemají vroucnost, protože ani jedno, ani druhé neměl v&nbsp;sobě umělec, a&nbsp;které ani nevyjevují žádnou duši, protože umělec pracoval ne&nbsp;s&nbsp;duší, nýbrž s&nbsp;takovou nebo onakou úvahou podle právě vládnoucích tvárných názorů, pročež to, co&nbsp;mu&nbsp;unikalo na&nbsp;citu, snažil se&nbsp;nahradit neklidem a&nbsp;vehemencí díla. Pokud jde o&nbsp;tu zřejmost, připadalo mi, že&nbsp;se&nbsp;středověk nesnažil o&nbsp;její završení. Vedle jedné hlavy, která ve&nbsp;své jednoduchosti a&nbsp;předmětnosti je&nbsp;znamenitá a&nbsp;bezvadná, vyskytují se&nbsp;i&nbsp;zobrazení a&nbsp;struktury, které jsou málem nemožné. Umělec tohle neviděl; on&nbsp;shledával stav své mysli ve&nbsp;výrazu svého díla, víc ani nezamýšlel, a&nbsp;o&nbsp;nějaké splynutí smyslovosti neusiloval, protože mu&nbsp;něco takového bylo vzdálené, alespoň v&nbsp;jeho uměleckém konání, a&nbsp;necítil nijaký nedostatek. Proto se&nbsp;i&nbsp;u&nbsp;nás dostavuje účinek niternosti, i&nbsp;když my&nbsp;na&nbsp;rozdíl od&nbsp;středověkého tvůrčího umělce smyslové nedostatky díla vnímáme. Což o&nbsp;to víc mluví ve&nbsp;prospěch znamenitosti tehdejších děl. Trávil jsem to&nbsp;s&nbsp;Eustachem krásné dny, když jsme takhle porovnávali a&nbsp;usilovně přemítali.</span></p>
          <p class="chunk" data-nb-ref-number="53" data-nb-words="1356" data-nb-chars="8077"><span class="idea" data-nb-ref-number="53" id="idea53" data-nb-words="1356" data-nb-chars="8077">Také jsem se&nbsp;vracel k&nbsp;obrazům z&nbsp;dob starých a&nbsp;dávno minulých. Kdysi jsem za&nbsp;časného mládí měl až&nbsp;odpor ke&nbsp;starým obrazům. Měl jsem za&nbsp;to, že&nbsp;na&nbsp;nich vládne jakási temnota a&nbsp;chmurnost, jež je&nbsp;v&nbsp;rozporu s&nbsp;radostným půvabem barev, tak jak se&nbsp;jeví na&nbsp;nových obrazech a&nbsp;jak ho&nbsp;podle svého mínění vidím v&nbsp;přírodě, a&nbsp;která má&nbsp;význam zcela podřadný. Tenhle názor jsem sice opustil, když jsem sám začal malovat a&nbsp;postupně viděl, že&nbsp;věci v&nbsp;přírodě a&nbsp;i sama lidská tvář neoplývá barvami, jaké jsou v&nbsp;krabici s&nbsp;nimi, že&nbsp;však zato příroda vládne světlem a&nbsp;stínem takovým, jaké alespoň já&nbsp;nejsem schopen postihnout ani všemi svými barvami. Nicméně poznání, co&nbsp;všechno malířství v&nbsp;dřívějších dobách vytvořilo, toho se&nbsp;mi&nbsp;nedostalo v&nbsp;té míře, jak by&nbsp;bývalo tady nezbytné. I&nbsp;když jsem v&nbsp;jednotlivostech pokročil a&nbsp;poznával, co&nbsp;všechno je&nbsp;na&nbsp;starých obrazech nadmíru krásné, přesto jsem pořád a&nbsp;stále ve&nbsp;svých snahách vězel až&nbsp;příliš ve&nbsp;sféře přírody, než abych si&nbsp;navýsost vroucně vážil i&nbsp;jiných výtvorů než těch v&nbsp;přírodě. Proto se&nbsp;mi&nbsp;rostliny, motýli, stromy, kameny, vodstvo, dokonce lidská tvář jevily jako objekty hodné toho, aby je&nbsp;malířství zpodobovalo; avšak staré obrazy mi&nbsp;nepřipadaly jako taková zpodobení, nýbrž do&nbsp;jisté míry jako drahocenné objekty, které tu&nbsp;prostě jsou a&nbsp;na nichž se&nbsp;vyskytují věci, u&nbsp;nichž je&nbsp;člověk jaksi zvyklý, že&nbsp;se&nbsp;na&nbsp;obrazech vyskytují. Takovéhle uvažování mělo pro mne tu&nbsp;výhodu, že&nbsp;jsem u&nbsp;svých pokusů malovat objekty přírody neupadal do&nbsp;napodobování toho nebo onoho mistra, že&nbsp;má&nbsp;díla vzdor všem svým vadám měly v&nbsp;sobě cosi věcného a&nbsp;přírodě věrného; ale také to&nbsp;mělo pro mne tu&nbsp;nevýhodu, že&nbsp;jsem se&nbsp;u&nbsp;takových mistrů vůbec nenaučil, jak ten nebo onen zacházel s&nbsp;barvami a&nbsp;s&nbsp;čarami, a&nbsp;že jsem si&nbsp;pro sebe musel sám všechno klopotně objevovat a&nbsp;v&nbsp;mnohém ani vůbec nedospěl k&nbsp;cíli. Ačkoliv jsem se&nbsp;později více věnoval uvažování o&nbsp;středověkých obrazech, a&nbsp;dokonce jsem v&nbsp;zimě trávil hodně času v&nbsp;obrazových galeriích našeho města, mé&nbsp;dřívější uvažování stále mělo více nebo méně vrch, i&nbsp;když jsem si&nbsp;to&nbsp;neuvědomoval, a&nbsp;umění štětce nenacházelo ve&nbsp;mně tu&nbsp;oddanost, jakou by&nbsp;si&nbsp;bylo zasluhovalo. Když jsem teď s&nbsp;Eustachem procházel ty&nbsp;kresby středověkého výtvarného umění, když jsem se&nbsp;s&nbsp;ním zamyšleně díval na&nbsp;to&nbsp;dílo ze&nbsp;starého Řecka, které se&nbsp;mi&nbsp;náhle jevilo jak nějaký nový div, když jsem to&nbsp;dílo porovnával s&nbsp;ne tak starými výtvory našich předků a&nbsp;naučil se&nbsp;vidět rozdíly a&nbsp;souvislosti, začal jsem také o&nbsp;obrazech svého hostitele uvažovat jinak, než jsem o&nbsp;nich a&nbsp;o&nbsp;dalších obrazech uvažoval až&nbsp;doposud. Nejenže jsem často chodil do&nbsp;jeho obrazového pokoje a&nbsp;dlouho v&nbsp;něm setrvával, požádal jsem i&nbsp;o&nbsp;seznam obrazů a&nbsp;postupně jsem se&nbsp;seznamoval s&nbsp;mistry, které shromáždil, požádal jsem o&nbsp;dovolení, abych si&nbsp;mohl ten nebo onen obraz, jak jsem zrovna chtěl, postavit u&nbsp;sebe na&nbsp;stojan a&nbsp;seznamoval se&nbsp;s&nbsp;ním, tak jak mě&nbsp;k&nbsp;tomu pudilo vnitřní nutkání, a&nbsp;často jsem trávil několik dnů tím, že&nbsp;jsem zkoumal jeden jediný obraz. Jaké nové království se&nbsp;to&nbsp;nabízelo mým očím! Tak jako mi&nbsp;literární tvůrci otevírali svět duše, tady se&nbsp;také prostíral svět, zase to&nbsp;byl svět duše, zase týž svět vysoko se&nbsp;vzpínající duše básnictví; ale tady se&nbsp;o&nbsp;něj usilovalo a&nbsp;dosahovalo se&nbsp;ho&nbsp;prostředky zcela jinými. Jaká to&nbsp;síla, jaký půvab, jaká hojnost, jaká jemnost a&nbsp;jak se&nbsp;tu&nbsp;podle Stvořitele hnětl podobný, stejný, avšak lidský výtvor. Poznával jsem, jak se&nbsp;staré malířství&nbsp;– můj přítel měl téměř samé staré obrazy&nbsp;– vztahovalo k&nbsp;přírodě. Naučil jsem se&nbsp;uznávat, že&nbsp;staří mistři přírodu napodobovali věrněji a&nbsp;láskyplněji než malíři novodobí, ba&nbsp;že&nbsp;v&nbsp;tom, jak se&nbsp;učili znát rysy přírody, projevovali nevýslovnou vytrvalost a&nbsp;trpělivost, možná větší, než jsem podle svého měl já, a&nbsp;možná větší, než asi má&nbsp;kdekterý adept umění dnes. Nedokázal jsem to&nbsp;odsuzovat, ježto jsem znal málo soudobých děl a&nbsp;neuvažoval o&nbsp;nich tak, jako jsem teď uvažoval o&nbsp;obrazech starších; ale připadalo mi, že&nbsp;větší pochopení podstaty přírody je&nbsp;stěží možné. Nechápal jsem, jak jsem vůbec mohl nic z&nbsp;toho nevidět v&nbsp;míře takové, jak bych byl měl. I&nbsp;když však se&nbsp;staří tvůrci, tak jak jsem se&nbsp;tu&nbsp;s&nbsp;nimi zaobíral, oddávali horlivě a&nbsp;hojně skutečnosti, přece jen nezacházeli tak daleko, kde jsem se&nbsp;až&nbsp;ocitl já, když jsem zobrazoval své přírodovědné objekty, protože já&nbsp;se&nbsp;snažil znázornit tolik jednotlivostí, kolik vůbec bylo možné. Tohle by&nbsp;bylo bývalo, jak jsem seznával, umění na&nbsp;překážku, a&nbsp;namísto toho, aby se&nbsp;dosáhlo klidného obecného dojmu, bylo by&nbsp;se&nbsp;rozpadlo do&nbsp;samých podrobností. Mistři, které měl můj hostitel ve&nbsp;své sbírce, uměli v&nbsp;přírodě všechno jednotlivé postihnout v&nbsp;obecných rysech a&nbsp;zpodobit jednoduchými prostředky&nbsp;– často jedním jediným tahem štětce, takže si&nbsp;člověk šalebně myslel, že&nbsp;postřehuje i&nbsp;ty nejmenší znaky, při bližším pohledu však viděl, že&nbsp;jsou pouhým plodem širokého a&nbsp;všeobecného pojetí skutečnosti. Takovéto široké pojetí skutečnosti jim však také zaručovalo účinek ve&nbsp;velkém, jaký uniká tomu, kdo vytváří titěrné struktury s&nbsp;titěrnými částmi. Teprve teď jsem viděl, jaké krásné postavy z&nbsp;lidského pokolení žijí na&nbsp;malířově plátně, jak ušlechtilé jsou jejich údy, jak různotvárné&nbsp;– zářivé, výrazné, vtipné, mírné&nbsp;– jejich tváře, jak je&nbsp;jejich šat urozený, a&nbsp;i kdyby to&nbsp;byla žebrácká kazajka, a&nbsp;jak případné je&nbsp;jejich okolí. Viděl jsem, že&nbsp;barva obličejů a&nbsp;jiných částí je&nbsp;zářícím světlem lidského utváření, ne&nbsp;barevnou surovinou, jíž neznalec svým výtvorům dodává odpudivou červeň a&nbsp;běl, že&nbsp;stíny jsou tak hluboké, jak je&nbsp;vyjevuje příroda, a&nbsp;že okolí má&nbsp;hloubku ještě větší, a&nbsp;tak se&nbsp;dociluje síly, jaká se&nbsp;blíží té, kterou skýtá všemu stvořenému skutečný sluneční svit, jaký nikdo nedovede namalovat, protože nemůže štětec namočit do&nbsp;světla, síly, kterou jsem teď tolik obdivoval na&nbsp;těch starých obrazech. Z&nbsp;přírody mimolidské jsem viděl zářivá oblaka, jasné útvary na&nbsp;nebi, strmící hojné stromy, rozlehlé roviny, nehybně se&nbsp;tyčící skály, vzdálené hory, průzračné plynoucí potoky, zrcadlící se&nbsp;jezera a&nbsp;zelené pastviny, viděl jsem závažné stavby, a&nbsp;viděl jsem takzvaná zátiší s&nbsp;rostlinami, s&nbsp;květinami, s&nbsp;ovocem, se&nbsp;zvířaty a&nbsp;zvířátky. Obdivoval jsem obratnost a&nbsp;ducha, s&nbsp;jakým je&nbsp;to&nbsp;všechno uspořádáno a&nbsp;vytvořeno. Poznal jsem, jak naši předkové malovali krajiny a&nbsp;zvířata. Žasl jsem nad něžným jasem, jímž tvůrce za&nbsp;pomoci přemalby dodává svým výtvorům průhlednosti, anebo nad silou, s&nbsp;níž jiný tvůrce nanášel neprůhledné barvy, tak aby vytvořily horu, jež zachycuje a&nbsp;zrcadlí světlo, a&nbsp;tak je&nbsp;nutí spoluvytvářet obraz, na&nbsp;nějž ve&nbsp;skříňce s&nbsp;barvami světlo nebylo. Poznával jsem, jak jeden malíř neprůhlednými barvami vytvořil podklad a&nbsp;na něj nanesl pevné tělesné barvy, anebo jak jiný malíř širokým štětcem nanáší barvu na&nbsp;barvu a&nbsp;vytváří jím přechody a&nbsp;vyznačuje jím na&nbsp;malbě obrysy. Že&nbsp;jsou staré obrazy temnější, to&nbsp;se&nbsp;mi&nbsp;zdálo pochopitelné, ježto olej barvy dodatečně ztemňuje a&nbsp;nátěr nabývá tmavé hnědavé barvy. Jednomu i&nbsp;druhému se&nbsp;obezřetní mistři uměli vyhnout jako čemusi příliš ukvapenému a&nbsp;můj hostitel měl obrazy, které zářily skvostnou nádherou a&nbsp;barevnou velkolepostí, ačkoliv ani ony nepozbyly té&nbsp;důstojnosti, že&nbsp;předváděly spíše intenzitu odstínu než nápadné, nebo dokonce nepravdivé barvy. Ježto jsem se&nbsp;už&nbsp;barvami hodně zabýval, často jsem se&nbsp;dost dlouho zastavil u&nbsp;toho nebo onoho obrazu, abych vypátral, jak je&nbsp;namalovaný a&nbsp;jak se&nbsp;na&nbsp;něm zachází s&nbsp;náměty. V&nbsp;Matyldině pokojíku v&nbsp;Růžovém domě, kam mě&nbsp;můj hostitel zavedl, abych se&nbsp;i&nbsp;tam podíval na&nbsp;obrazy, visely čtyři drobné obrázky, dva z&nbsp;toho byly od&nbsp;Tiziana, jeden od&nbsp;Dominichina a&nbsp;jeden od&nbsp;Guida Reniho. Byly co&nbsp;do&nbsp;velikosti téměř stejné a&nbsp;měly tytéž rámečky. Byly nejhezčí, jaké můj hostitel měl. Oč&nbsp;déle si&nbsp;je&nbsp;člověk prohlížel, o&nbsp;to víc poutaly jeho duši. Prosíval jsem ho&nbsp;skoro až&nbsp;příliš často, aby mi&nbsp;ukázal ty&nbsp;čtyři obrázky, a&nbsp;on nelenil a&nbsp;vždy mi&nbsp;odemkl ty&nbsp;ženské komnaty, nechal mě&nbsp;prohlížet si&nbsp;obrazy a&nbsp;mluvil o&nbsp;nich se&nbsp;mnou. Častokrát je&nbsp;sňal ze&nbsp;stěny a&nbsp;postavil je&nbsp;na&nbsp;stůl nebo na&nbsp;židli tak, aby byly v&nbsp;nejlepším světle. V&nbsp;té době jsem v&nbsp;přítelově Růžovém domě trávil podivuhodné dny. Byl jsem celou svou bytostí ve&nbsp;výsostném, v&nbsp;ušlechtilém a&nbsp;v&nbsp;zušlechťujícím rozpoložení.</span></p>
          <p class="chunk" data-nb-ref-number="54" data-nb-words="10" data-nb-chars="59"><span class="idea" data-nb-ref-number="54" id="idea54" data-nb-words="10" data-nb-chars="59">Jednou jsem se&nbsp;hostitele zeptal, odkud že&nbsp;získal ty&nbsp;obrazy.</span></p>
          <p class="chunk" data-nb-ref-number="55" data-nb-words="2955" data-nb-chars="17221"><span class="idea" data-nb-ref-number="55" id="idea55" data-nb-words="2955" data-nb-chars="17221">„Přišly do&nbsp;domu věru postupně, tak jak tomu chtěla sběratelská píle a&nbsp;tu a&nbsp;tam i&nbsp;náhoda,“ odpověděl mi. „Několik jsem jich zdědil po&nbsp;strýci; ale to&nbsp;nebyly ty&nbsp;nejlepší, tak jak je&nbsp;mám teď, část jsem jich prodal a&nbsp;koupil jsem si&nbsp;jiné, lepší, i&nbsp;když jich bylo méně. Už&nbsp;jsem vám kdysi říkal, že&nbsp;jsem byl v&nbsp;Itálii. Vypravil jsem se&nbsp;do&nbsp;té&nbsp;země třikrát. Leccos jsem tam objevil. Pořád jsem pátral po&nbsp;obrazech, leckterý jsem koupil, leckterý zase prodal, koupil nový, a&nbsp;tak se&nbsp;to&nbsp;neustále střídalo, až&nbsp;nakonec to&nbsp;bylo, tak jak je&nbsp;to&nbsp;teď. Teď ale už&nbsp;neprodávám ani nesměňuji nic, ani kdyby se&nbsp;vyskytlo něco výjimečného, co&nbsp;bych nemohl nakoupit, abych se&nbsp;nezbavil něčeho, co&nbsp;už&nbsp;mám. Jak člověk stárne, stále víc visí na&nbsp;věcech, na&nbsp;něž je&nbsp;zvyklý, takže je&nbsp;nedokáže postrádat, i&nbsp;když začínají být opotřebované a&nbsp;jsou už&nbsp;celé omšelé a&nbsp;vyšeptalé. Nerad jsem odkládal staré šaty, a&nbsp;kdybych některý z&nbsp;obrazů, které mám kolem sebe tak dlouho, musel dát z&nbsp;domu, neubránil bych se&nbsp;velikému zármutku. Ať&nbsp;si&nbsp;nadále jsou tam, kde jsou, dokud neodejdu z&nbsp;tohohle světa. Dokonce pomyšlení na&nbsp;to, že&nbsp;nějaký můj následovník nechá obrazy tak a&nbsp;bude si&nbsp;jich vážit, tak jak tu&nbsp;jsou, má&nbsp;v&nbsp;sobě pro mne cosi velmi příjemného, i&nbsp;když je&nbsp;pošetilé, a&nbsp;já mu&nbsp;půjdu z&nbsp;cesty; protože tak žije svět, že&nbsp;někam spěje a&nbsp;něco vydobývá, a&nbsp;proto se&nbsp;proměňuje, a&nbsp;taková proměna nastane i&nbsp;tady. Už&nbsp;jsem delší dobu nekoupil nic, vyjma jedné docela milé drobné krajinky od&nbsp;Ruisdaela, co&nbsp;visí v&nbsp;obrazovém pokoji vedle dveří a&nbsp;na kterou se&nbsp;tak rád díváte. Rád bych si&nbsp;koupil už&nbsp;jen něco hodně cenného, pokud mi&nbsp;to&nbsp;mé&nbsp;možnosti dovolí. Často jsem musel celé roky čekat na&nbsp;některý obraz, co&nbsp;se&nbsp;mi&nbsp;velmi líbil a&nbsp;toužil jsem mít ho, buď proto, že&nbsp;majitel byl umíněný, ačkoliv se&nbsp;obrazu chtěl zbavit, ovšem jeho prodej vázal na&nbsp;podmínky, které se&nbsp;nedaly splnit, anebo proto, že&nbsp;se&nbsp;nechtěl od&nbsp;obrazu odloučit, ačkoliv s&nbsp;ním nakládal špatně a&nbsp;nechal ho&nbsp;chátrat. Občas jsem musel koupit horší obrazy, protože oslovovaly zrak barevným půvabem anebo jinými vlastnostmi, to&nbsp;abych měl něco v&nbsp;zásobě na&nbsp;výměnu. Jsou totiž lidé, kteří mají z&nbsp;obrazů potěchu, kteří se&nbsp;nezbavují starších významných obrazů, pokud takové vlastní, jenže to&nbsp;nepoznávají, a&nbsp;protože s&nbsp;nimi špatně zacházejí, působí jim újmu. Dávají přednost takovému, jakému spíše rozumějí, jaký se&nbsp;jim víc líbí, i&nbsp;když není tak hodnotný, a&nbsp;jsou ochotni ke&nbsp;směně. Ta&nbsp;jim dělá radost, a&nbsp;když jsem jim vyložil, že&nbsp;jejich obraz má&nbsp;vyšší hodnotu než ten můj, a&nbsp;když jsem jim tu&nbsp;hodnotu po&nbsp;bedlivém ohodnocení vyrovnal v&nbsp;penězích, pak měli radost ještě větší, protože pořád ještě pochybovali, jestli mám pravdu a&nbsp;jestli ten starý obraz nepřeceňuji ze&nbsp;záliby, ježto jim jejich oči přece říkaly, že&nbsp;rozdíl není tak velký. Takhle jsem získal leccos pěkného a&nbsp;nemusel jsem příliš brát v&nbsp;potaz zálibu v&nbsp;levnosti, což se&nbsp;u&nbsp;obchodů s&nbsp;obrazy lehce stává. Pannu Marii s&nbsp;dítětem, která se&nbsp;vám tak líbí a&nbsp;již bych skoro nazval ozdobou své sbírky, tu&nbsp;mi&nbsp;našel Roland na&nbsp;střeše jednoho domu. Vylezl tam s&nbsp;majitelem, aby nakoupil staré železo, v&nbsp;němž se&nbsp;vyskytovaly středověké ostruhy a&nbsp;jedna čepel. Obraz neměl osazovací rám a&nbsp;nebyl svinutý, nýbrž složený jak nějaké sukno a&nbsp;ležel v&nbsp;prachu. Roland pořádně nepoznal, jestli má&nbsp;nějakou cenu, a&nbsp;odkoupil ho&nbsp;od&nbsp;toho člověka za&nbsp;pakatel. Kdysi ho&nbsp;poslal z&nbsp;Itálie jeden voják. Používal ho&nbsp;jako obyčejné plátno na&nbsp;balení a&nbsp;poslal v&nbsp;něm prádlo a&nbsp;staré šaty, co&nbsp;mu&nbsp;měli doma vyspravit. Proto byl obraz polámaný, tam kde plátno skládali, a&nbsp;na těch lomech nebyla barva, ježto odprýskala, jak plátno ohýbali. Také z&nbsp;něho odřezali pásy, protože celé bylo na&nbsp;zabalení asi příliš velké. Ty&nbsp;řezy byly ještě dobře patrné, kdežto ostatní okraje byly velmi staré a&nbsp;ještě na&nbsp;nich byly stopy po&nbsp;hřebících, jimiž byly kdysi připevněny k&nbsp;rámu obrazu. A&nbsp;také na&nbsp;jiných místech než na&nbsp;lomech, jak se&nbsp;s&nbsp;obrazem v&nbsp;průběhu času špatně zacházelo, barvy zmizely, takže nejen bylo vidět podklad obrazu, ale tu&nbsp;a&nbsp;tam i&nbsp;pouhá holá vlákna starého plátna. Takhle dospěl obraz na&nbsp;Strázný dvůr. Nejdřív ze&nbsp;všeho jsme ho&nbsp;rozložili, umyli čistou vodou a&nbsp;pak, aby se&nbsp;uchoval plochý a&nbsp;mohli jsme si&nbsp;ho&nbsp;prohlédnout, museli jsme do&nbsp;všech čtyř rohů postavit závaží. Tak obraz ležel před námi na&nbsp;podlaze v&nbsp;pokoji. Poznali jsme, že&nbsp;je&nbsp;dílem některého italského malíře, poznali jsme i&nbsp;to, že&nbsp;pochází ze&nbsp;starší doby; ale který umělec ho&nbsp;namaloval anebo z&nbsp;které doby je, to&nbsp;ve&nbsp;stavu, v&nbsp;jakém ta&nbsp;malba byla, nedalo se&nbsp;vůbec určit. Z&nbsp;částí, které byly celé, dalo se&nbsp;ovšem vytušit, že&nbsp;obraz je&nbsp;nemalé hodnoty. A&nbsp;tak jsme se&nbsp;pustili do&nbsp;výroby prkna, na&nbsp;které by&nbsp;se&nbsp;obraz mohl přilepit. Obvykle taková prkna zhotovujeme z&nbsp;dubového dřeva, které tvoří dva kusy na&nbsp;sobě, jejichž vlákna jsou svisle na&nbsp;sobě, a&nbsp;rošt, aby se&nbsp;předešlo tomu, že&nbsp;by&nbsp;se&nbsp;dřevo takzvaně krabatilo anebo kroutilo. Když bylo prkno hotové a&nbsp;vytmelení na&nbsp;něm dokonale suché, napnul se&nbsp;na&nbsp;ně&nbsp;obraz. Tam kde byly okraje obrazu odříznuty, zvětšili jsme dřevěnou plochu a&nbsp;takto nově vzniklá místa vylepili vhodným plátnem, abychom obrazu dodali znovu přibližně tu&nbsp;podobu, kterou původně asi měl a&nbsp;v&nbsp;jaké blažil oko. Teď šlo o&nbsp;to, obraz očistit od&nbsp;fermeže, která se&nbsp;tu&nbsp;a&nbsp;tam ještě vyskytovala, a&nbsp;od špíny, jež na&nbsp;něm byla. Fermež se&nbsp;dala snadno odstranit obvyklými prostředky, ne&nbsp;tak lehce však ona věkovitá špína, protože pak hrozilo, že&nbsp;se&nbsp;poškodí i&nbsp;barvy. Očištěný obraz na&nbsp;stojanu se&nbsp;posléze jevil daleko krásnější, než jak se&nbsp;nám zdál po&nbsp;prvním povrchním omytí; ale byl tou spoustou prasklin, trhlin a&nbsp;holých míst tak znetvořený, že&nbsp;se&nbsp;nedal ani teď ještě pořádně ocenit, a&nbsp;i kdybychom byli měli značně víc zkušeností, než kolik jsme jich měli. Roland a&nbsp;Eustach se&nbsp;dali do&nbsp;vyspravování. Nic nemůže být obtížnější a&nbsp;ničím se&nbsp;obrazy v&nbsp;minulosti tolik neznetvořily a&nbsp;neznehodnotily. Myslím, že&nbsp;jsme se&nbsp;vydali cestou nikoliv nesprávnou. Původní barva se&nbsp;nesměla ničím překrýt. Naštěstí obraz předtím nikdo nevyspravoval anebo takzvaně nepřemalovával, takže buď na&nbsp;něm byla původní barva, anebo na&nbsp;něm nebyla žádná. Na&nbsp;místa odrolená se&nbsp;barva, která se&nbsp;objevovala na&nbsp;okrajích obklopujících to&nbsp;místo, nanášela téměř jako tužkou, až&nbsp;se&nbsp;mezera vyplnila. Používali jsme barvy co&nbsp;nejsušší a&nbsp;tak hustě třené, jak to&nbsp;roztěrák svedl a&nbsp;neuvízl na&nbsp;kameni. Pokud se&nbsp;však po&nbsp;usušení přece jen objevil nějaký důlek, plnil se&nbsp;touž barvou a&nbsp;tak dlouho, dokud se&nbsp;prohlubeň objevovala. Vyvýšeniny, které tu&nbsp;stále byly, obrousil do&nbsp;roviny jemný nůž. Také na&nbsp;nevykořenitelnou špínu se&nbsp;nanesla barva jejího okolí. Pokud barva olejem, který v&nbsp;sobě měla, i&nbsp;z&nbsp;jiných příčin, jež možná ještě spolupůsobí, po&nbsp;tak dlouhé době ztmavla a&nbsp;jevila se&nbsp;na&nbsp;obraze jako skvrna, za&nbsp;pomoci nanejvýš suché barvy a&nbsp;hrotem jemného štětce se&nbsp;to&nbsp;místo tak dlouho jakoby vytečkovávalo, dokud se&nbsp;už&nbsp;vůbec neodlišovalo od&nbsp;okolí. Tento postup se&nbsp;občas několikrát opakoval. K&nbsp;posledku se&nbsp;už&nbsp;místa, kde byly nové barvy, nedala prostým okem vůbec poznat. Jen zvětšovací sklo prozradilo ještě opravy. Strávili jsme tímto procesem celá léta, zejména když v&nbsp;mezidobí bylo nutné vykonat i&nbsp;něco jiného, a&nbsp;když přímo z&nbsp;našeho počínání vyplývala mezidobí, kdy musely schnout barvy anebo se&nbsp;jim musel dát čas, aby se&nbsp;projevily změny, které u&nbsp;nich nutně musí nastat. Zato pak na&nbsp;dokončeném obraze nebylo postřehnout, že&nbsp;je&nbsp;starý nikoli ve&nbsp;všech částech, měl v&nbsp;sobě jemné praskliny starých obrazů a&nbsp;měl veškerou ryzost a&nbsp;průzračnost štětce, který ho&nbsp;původně vytvořil. Pokud se&nbsp;staré obrazy při opravách přemalují a&nbsp;tím sladí, nezřídka je&nbsp;povlak na&nbsp;jemných čarách, jež čas vyhloubí ve&nbsp;starých obrazech, a&nbsp;tento povlak nejenom prozrazuje, že&nbsp;obraz se&nbsp;opravoval, ale je&nbsp;i&nbsp;jakýmsi jemným závojem, který se&nbsp;prostírá přes barvy a&nbsp;ty jsou kvůli němu kalné a&nbsp;neprůhledné. Takové obrazy působí často chmurným, neradostným a&nbsp;tíživým dojmem. Leckdo bude říkat, že&nbsp;to, co&nbsp;děláme pro obnovu starých obrazů, nemá význam a&nbsp;je k&nbsp;ničemu, zejména kdyžtě si&nbsp;vyžaduje tolik času a&nbsp;tolik příprav; nám však to&nbsp;všechno skýtalo veliké a&nbsp;vroucí potěšení. Vy&nbsp;nás jistě nebudete kárat, když vás všechno, co&nbsp;kdy umění zplodilo, teď tak velmi zajímá. Když tu&nbsp;tak před námi postupně vyvstávalo dílo některého starého mistra, uchvacoval nás nejenom pocit, že&nbsp;se&nbsp;tu&nbsp;cosi vytváří, ale i&nbsp;pocit daleko výsostnější, že&nbsp;se&nbsp;tu&nbsp;totiž cosi oživuje, co&nbsp;by&nbsp;jinak bylo bývalo ztraceno a&nbsp;co bychom sami vytvořit nedokázali. Když byly už&nbsp;některé části obrazu hotové, ukázalo se, že&nbsp;barvy jsou čistší a&nbsp;zářivější, než jsme si&nbsp;mysleli, a&nbsp;že obraz má&nbsp;hodnotu skvělejší, než jsme se&nbsp;zpočátku domnívali. Dokud bylo na&nbsp;obraze bezpočet trhlin a&nbsp;míst bez barvy a&nbsp;také ty&nbsp;skvrny nečistot, které jsme nedokázali odstranit, ovlivňovaly i&nbsp;to, co&nbsp;nebylo poničeno, a&nbsp;dokonce i&nbsp;to, co&nbsp;se&nbsp;velice dobře zachovalo, takže obraz vypadal jako celek barevně ošklivější, než vskutku byl. Poté však, co&nbsp;se&nbsp;na&nbsp;poměrně velké ploše svářící se&nbsp;místa zakryla příslušnými barvami a&nbsp;nová barva podtrhla barvu starou, namísto aby jí&nbsp;protiřečila, povstala ryzost, ladnost, průzračnost, a&nbsp;dokonce vznícenost taková, až&nbsp;jsme propadali úžasu; protože u&nbsp;obrazů silně poškozených se&nbsp;logičnost přechodů nedá posoudit, dokud je&nbsp;člověk nemá dokončené před sebou. Arci se&nbsp;ta&nbsp;význačná barevnost možná jevila ještě výsostnější, když ji&nbsp;obkružovala a&nbsp;zvýrazňovala místa neopravená a&nbsp;nepříjemná; ale dalo se&nbsp;předpokládat, až&nbsp;bude hotový celý obraz, že&nbsp;jeho nálada bude působit jako nepochybné umění. Když se&nbsp;na&nbsp;obraze pracovalo, vynaložil jsem velké úsilí, abych vypátral, jak to&nbsp;všechno s&nbsp;obrazem bylo a&nbsp;odkud pochází; ovšem nedošel jsem k&nbsp;žádnému výsledku. Voják, který kdysi poslal to&nbsp;plátno z&nbsp;Itálie, dávno zemřel, a&nbsp;vůbec už&nbsp;nežil nikdo, kdo by&nbsp;býval byl v&nbsp;nějakém bližším vztahu k&nbsp;celé té&nbsp;události; protože všechno se&nbsp;to&nbsp;odehrálo daleko dříve, než jsem si&nbsp;myslel. Dědeček posledního majitele často vyprávěl, jak slyšel kohosi říkat, že&nbsp;nějaký voják, který se&nbsp;narodil v&nbsp;tom domě, kdysi poslal z&nbsp;Vlach domů punčochy a&nbsp;košile zabalené do&nbsp;obrazu Matky Boží. Že&nbsp;to, co&nbsp;vyprávěl, byla pravda, to&nbsp;se&nbsp;potvrdilo, ježto se&nbsp;v&nbsp;domě na&nbsp;půdě našel starý poničený obrazy Panny Marie. Ani jsem nedokázal vypátrat, jaká že&nbsp;příležitost to&nbsp;onoho německého vojáka zavedla do&nbsp;Vlach. O&nbsp;tom, že&nbsp;by&nbsp;se&nbsp;přišlo na&nbsp;to, z&nbsp;kterého kraje v&nbsp;Itálii přišel onen obraz, už&nbsp;vůbec nemohlo být řeči. Když po&nbsp;dlouhé době, po&nbsp;mnohém úsilí a&nbsp;nejednom přerušení díla obraz se&nbsp;hotový skvěl před námi v&nbsp;krásném, starobyle pracovaném zlatém rámu, bylo to&nbsp;pro nás něco jako svátek. Přivolali Rolanda, ježto když se&nbsp;dílo dokončovalo, vypravil se&nbsp;na&nbsp;nějakou cestu a&nbsp;dovršení přenechal bratrovi. Pozvalo se&nbsp;několik sousedů, ba&nbsp;i&nbsp;jeden přítel a&nbsp;znalec starého umění, kterému jsem o&nbsp;tom celém podal zprávu, dorazil dokonce z&nbsp;dost velké dálky, aby viděl, jak bylo dílo rekonstruováno, a&nbsp;dostavili se&nbsp;i&nbsp;další, i&nbsp;když nebyli pozváni, ježto se&nbsp;náhodou dozvěděli o&nbsp;tom, co&nbsp;se&nbsp;koná, a&nbsp;věděli, že&nbsp;na&nbsp;Strázném dvoře nebudou nevítáni. Není pravda, jak se&nbsp;často říká, že&nbsp;krásná žena bez šperků je&nbsp;krásnější než s&nbsp;nimi; a&nbsp;stejně tak není pravda, že&nbsp;nějaký obraz, aby působil, nepotřebuje rám. Objednal jsem na&nbsp;náš obraz Panny Marie rám podle kreseb středověkých objektů a&nbsp;na jeho zhotovení jsem příležitostně dozíral, pokud jsem zajel do&nbsp;města za&nbsp;obchody anebo že&nbsp;se&nbsp;mi&nbsp;chtělo. Dorazil na&nbsp;Strázný dvůr dříve, než byl hotov obraz, a&nbsp;musel dost dlouho čekat zabalený ve&nbsp;své bedně. Ani jednou jsme se&nbsp;nepoku­sili vsadit do&nbsp;něho obraz, dokud ten nebyl hotový, abychom neoslabovali dojem z&nbsp;něho. U&nbsp;nových obrazů ovšem teprve rám vyjeví, že&nbsp;je&nbsp;nutno ještě leccos dodat a&nbsp;změnit, a&nbsp;leccos se&nbsp;u&nbsp;takových obrazů musí udělat, teprve až&nbsp;se&nbsp;vidí v&nbsp;rámu. U&nbsp;starých obrazů, které se&nbsp;obnovují, je&nbsp;to&nbsp;jinak, zvláště když se&nbsp;zhotovují podle našeho způsobu. Tady to, co&nbsp;se&nbsp;vidí, neříká, jak bylo zhotoveno, nedá se&nbsp;malovat jinak, než se&nbsp;maluje, a&nbsp;hloubku, žár a&nbsp;lesk barev tedy způsobuje to, co&nbsp;se&nbsp;už&nbsp;vyskytuje na&nbsp;plátně. Jak potom obraz bude vypadat v&nbsp;rámu, to&nbsp;nezáleží na&nbsp;obnovitelově svévoli, a&nbsp;pokud je&nbsp;v&nbsp;rámu skvělý anebo ne&nbsp;tak dobrý, je&nbsp;to&nbsp;věcí původního mistra, jeho dílo se&nbsp;nedá měnit. Když naše Maria, které se&nbsp;ještě ani nedostalo nátěru, vyhlédla ze&nbsp;starobylých tvarů rámu, které jí&nbsp;tak padly, byl to&nbsp;skvělý pohled, a&nbsp;teprve teď jsme viděli, jakou líbeznost a&nbsp;sílu starý mistr zpodobil svým obrazem. Ačkoliv rámu se&nbsp;dostalo vznešené podoby květy, ozdobami, a&nbsp;dokonce částmi lidské postavy a&nbsp;přidali na&nbsp;něj silně zářící třpytky, obraz se&nbsp;přesto nejevil neklidný, ba&nbsp;dominoval rámu a&nbsp;jeho bohatost proměnil v&nbsp;půvabnou rozmanitost, a&nbsp;sám se&nbsp;prosazoval svou pronikavou mohutností a&nbsp;trůnil v&nbsp;obležení té&nbsp;důstojné okrasy povznášejících barev. Z&nbsp;úst všech přítomných unikl tichý výkřik a&nbsp;já se&nbsp;radoval, že&nbsp;jsem se&nbsp;nemýlil, když jsem se&nbsp;spolehl na&nbsp;moc toho obrazu a&nbsp;objednal pro něj tak bohatý rám. Dlouho jsme stáli před obrazem a&nbsp;dívali se&nbsp;na&nbsp;krásu barevnosti na&nbsp;obnažených částech, jakož i&nbsp;na šatě a&nbsp;na pozadí, to&nbsp;všechno dohromady s&nbsp;prostotou a&nbsp;svrchovaností vedení obrysů a&nbsp;s&nbsp;přiměřeným členěním ploch tvořilo celek tak důstojný a&nbsp;velký, že&nbsp;se&nbsp;člověk neubránil hluboké vážnosti, která byla jako opravdová zbožnost. Teprve později jsme se&nbsp;pustili do&nbsp;hovoru, debatovali o&nbsp;tom a&nbsp;o&nbsp;onom, a&nbsp;jak to&nbsp;bylo přirozené, došlo i&nbsp;na domněnky o&nbsp;mistrovi. Padla zmínka o&nbsp;Quidovi Renim, padla zmínka o&nbsp;Tizianovi, padla zmínka o&nbsp;raffaelovské škole. Na&nbsp;všechno byly po&nbsp;ruce důvody, a&nbsp;závěr byl, tak jak je&nbsp;tomu ještě dnes, že&nbsp;se&nbsp;neví, od&nbsp;koho obraz je. Roland byl neobyčejně potěšen, že&nbsp;tohle tušil, ještě když obraz byl zdeformovaný, a&nbsp;tím, že&nbsp;ho&nbsp;koupil, udělal cosi nadobyčej vhodného. Byl tehdy ještě velice mladý, ani zdaleka ne&nbsp;tak znalý jako teď, a&nbsp;proto si&nbsp;nebyl tak docela jistý tím, co&nbsp;činí. Na&nbsp;Eustachovi bylo teď vidět, že&nbsp;jak praví lidové rčení, srdce se&nbsp;mu&nbsp;radostí smálo. Tehdy den skončil tím, že&nbsp;jsem hosty přátelsky počastoval. A&nbsp;poté jsme hledali nejvýhodnější místo, kam by&nbsp;se&nbsp;obraz dal pověsit. Rolandovi se&nbsp;dostalo odměny dílem, které si&nbsp;už&nbsp;dávno přál, a&nbsp;Eustacha, to&nbsp;jsem viděl, svrchovaně uspokojilo, že&nbsp;jsme ho&nbsp;vtáhli do&nbsp;naší umělecké pospolitosti. Člověku, od&nbsp;něhož jsem obraz koupil v&nbsp;té zmrzačené podobě, dal jsem ještě jistou částku, tou jsem ho&nbsp;uspokojil daleko nad jeho očekávání; obraz by&nbsp;totiž nikdy nebyl mohl dát opravit, ani by&nbsp;nebyl na&nbsp;ten nápad přišel, a&nbsp;nebýt Rolanda, obraz by&nbsp;se&nbsp;neprodal a&nbsp;pořád víc by&nbsp;chátral a&nbsp;jednou by&nbsp;přišel docela vniveč. V&nbsp;pozdější době jsem často u&nbsp;něho postával a&nbsp;měl z&nbsp;toho pohledu nemalé potěšení. Díval jsem se&nbsp;na&nbsp;matčinu tvář a&nbsp;díval se&nbsp;na&nbsp;dílem nahé, dílem krásným plátnem patřičně zahalené dítě. Jedním z&nbsp;příznaků, jež jsou příznačné pro italskou zem, je&nbsp;to, že&nbsp;dítě nedrží matka v&nbsp;náruči, nýbrž že&nbsp;se&nbsp;k&nbsp;ní půvabně sklání a&nbsp;stojí před ní&nbsp;na&nbsp;čemsi vyvýšeném, a&nbsp;ona je&nbsp;lehce a&nbsp;něžně objímá. Umělec tím nejenom našel možnost, jak tělo dítěte namalovat v&nbsp;poloze daleko krásnější, než kdyby je&nbsp;byla matka držela na&nbsp;prsou, ale dosáhl čehosi ještě svrchovaně výhodnějšího, že&nbsp;totiž ukázal Boží dítě v&nbsp;jeho síle a&nbsp;v&nbsp;jeho volnosti, a&nbsp;to působí tak, jako kdybychom už&nbsp;téměř uctívali moc, s&nbsp;níž bude jedinou konat. Že&nbsp;jižní národy Spasitele malují jako dítě v&nbsp;kráse tak smyslové, to&nbsp;mě&nbsp;vždy uchvacovalo, a&nbsp;jestliže na&nbsp;mém obraze svaté dítě vypadá spíše jako zdatné, překrásné tělo z&nbsp;jihu, neuvádí mě&nbsp;to&nbsp;do&nbsp;rozpaků; Ježíškové a&nbsp;malí Janové skvělého Raffaela vypadají přece také tak, a&nbsp;účinek je&nbsp;tak mohutný. Že&nbsp;matka, jejíž ústa jsou tak sličná, obrací oči k&nbsp;nebi, to&nbsp;se&nbsp;mi&nbsp;tak úplně nezamlouvá. Účinek, zdá se&nbsp;mi, je&nbsp;tu&nbsp;poněkud přepjatý, a&nbsp;umělec tu&nbsp;do&nbsp;děje, jejž své postavě dává před námi konat, vkládá význam, u&nbsp;něhož nemůže docílit, abychom jej viděli jenom v&nbsp;postavě. Kdo působí prostředky prostšími, působí účinněji. Kdyby byl svatost a&nbsp;výsostnost namísto do&nbsp;pozdvižených očí dokázal vložit do&nbsp;pouhé postavy, přičemž by&nbsp;oči jen prostě hleděly před sebe, byl by&nbsp;udělal lépe. Raffael obdařuje své Madony klidným a&nbsp;vážným pohledem, a&nbsp;jsou z&nbsp;nich nebeské královny, kdežto leckterá jiná je&nbsp;jenom modlícím se&nbsp;děvčetem. Z&nbsp;toho bych možná i&nbsp;vyvodil, že&nbsp;obraz nepochází z&nbsp;raffaelovské školy, jakkoliv nádherná postava dítěte na&nbsp;něco takového upomíná. Obraz už&nbsp;nevisí tam, kde byl zpočátku. Všechny obrazy jsme několikrát převěsili a&nbsp;dělá nám zvláštní potěšení zkoušet, zda v&nbsp;jiném uspořádání účinky celku nebudou lepší. I&nbsp;o&nbsp;tom jsme se&nbsp;vážně radili a&nbsp;podnikali nejeden pokus, jakou barvu bychom měli dát stěnám, tak aby obrazy na&nbsp;nich vynikly co&nbsp;nejvíc. Pak jsme zůstali u&nbsp;červenavé hnědi, tu&nbsp;teď ještě naleznete v&nbsp;obrazovém pokoji. Teď už&nbsp;nedávám nic měnit. Tak jak jsou teď obrazy situovány, na&nbsp;to&nbsp;jsem si&nbsp;už&nbsp;zvykl a&nbsp;zamiloval si&nbsp;jejich rozvěšení a&nbsp;nechtěl bych je&nbsp;vidět jinak, dojem z&nbsp;toho by&nbsp;byl ošklivý. Jsou už&nbsp;pro mě&nbsp;radostí a&nbsp;květem stáří. Získat ty&nbsp;obrazy, to&nbsp;nebylo vždy tak snadné jako zakoupit podobiznu Panny Marie, to&nbsp;už&nbsp;víte z&nbsp;toho, co&nbsp;jsem vám říkal, ale představuje to&nbsp;osobitou trasu v&nbsp;plynutí mého života a&nbsp;ta trasa oplývá lecčíms, co&nbsp;mi&nbsp;skýtá dílem radostné, dílem truchlivé ohlédnutí. Ocitali jsme se&nbsp;v&nbsp;lecjakých situacích, poznávali jsme lecjaké lidi a&nbsp;strávili jsme hodně času obnovováním obrazů, překonáváním leckterých klamů, vmýšlením do&nbsp;krás, jistý čas jsme také použili na&nbsp;kresby a&nbsp;na náčrty rámů; všechny obrazy jsme totiž postupně vsadili do&nbsp;nových rámů, které jsme navrhli, a&nbsp;tak mě&nbsp;tu&nbsp;ta&nbsp;díla obklopují jako staří vysoce slovutní přátelé, jichž je&nbsp;den ze&nbsp;dne víc a&nbsp;kteří jsou mi&nbsp;na&nbsp;dny, jež mi&nbsp;ještě zbývají, příjemností a&nbsp;blažeností.“</span></p>
          <p class="chunk" data-nb-ref-number="56" data-nb-words="18" data-nb-chars="106"><span class="idea" data-nb-ref-number="56" id="idea56" data-nb-words="18" data-nb-chars="106">Že&nbsp;jsem se&nbsp;díky vyprávění svého hostitele ještě víc poté oddával sbírce jeho obrazů, rozumí se&nbsp;samo sebou.</span></p>
          <p class="chunk" data-nb-ref-number="57" data-nb-words="417" data-nb-chars="2457"><span class="idea" data-nb-ref-number="57" id="idea57" data-nb-words="417" data-nb-chars="2457">Obrátil jsem teď pozornost i&nbsp;k&nbsp;mědirytinám svého hostitele. Protože nebyly pod sklem a&nbsp;v&nbsp;rámu, nýbrž vyskytovaly se&nbsp;ve&nbsp;velkých zásuvkách stolu v&nbsp;čítárně, daly se&nbsp;prohlížet mnohem příjemněji než olejomalby. Nejdřív jsem si&nbsp;vyndával postupně desky a&nbsp;prohlížel si&nbsp;všechny mědirytiny po&nbsp;řadě. Pak jsem se&nbsp;však pustil do&nbsp;prohlížení spořádanějšího. Tak jako můj hostitel nevydal z&nbsp;domu jedinou knihu, kterémukoliv hostu však tu, kterou požadoval, dal přinést do&nbsp;pokoje, dělal to&nbsp;s&nbsp;mědirytinami, pouze vždy vydal do&nbsp;pokoje hned celé desky, jen stěží však jednotlivé archy. To&nbsp;dělal kvůli tomu, aby se&nbsp;rytiny šetřily a&nbsp;zachovaly. Protože jsem nemohl trávit příliš času bez přerušení v&nbsp;čítárně a&nbsp;prohlížet si&nbsp;mědirytiny, můj hostitel mi&nbsp;dal postupně nosit jednotlivé desky do&nbsp;mého příbytku a&nbsp;já mohl díla, která v&nbsp;nich byla, v&nbsp;pohodě prohlížet, mohl jsem tuhle činnost i&nbsp;přerušit a&nbsp;věnovat se&nbsp;jiné, a&nbsp;poté, co&nbsp;jsem měl desky v&nbsp;příbytku libovolně dlouho, mohl jsem je&nbsp;pak vyměnit za&nbsp;jiné. Později, když už&nbsp;jsem všechny desky podrobně probral, při tom jsem si&nbsp;zapsal díla, která se&nbsp;mi&nbsp;zvláště líbila anebo o&nbsp;nichž můj hostitel a&nbsp;Eustach prohlašovali, že&nbsp;jsou skvělá, otevřel jsem příležitostně jedny nebo druhé desky a&nbsp;díval se&nbsp;na&nbsp;jeden nebo druhý velice mně milý výtvor rydla. Poznamenal jsem si&nbsp;do&nbsp;památníku i&nbsp;ta díla, která jsem si&nbsp;rovněž hodlal koupit, pokud byla taková, která člověk mohl dostat v&nbsp;obchodě. Poznal jsem za&nbsp;těchto výzkumů způsoby provedení u&nbsp;různých mistrů a&nbsp;v&nbsp;různých dobách a&nbsp;naučil jsem se&nbsp;posléze si&nbsp;jich i&nbsp;cenit, a&nbsp;tak jak to&nbsp;u&nbsp;obrazů bývá, znovu jsem se&nbsp;shledával s&nbsp;tím, že&nbsp;až&nbsp;na&nbsp;nepatrné výjimky i&nbsp;tohle umění mělo svou minulost krásnější, než má&nbsp;současnost, ba&nbsp;u&nbsp;mědirytin jsem tohle mohl poznat ještě důkladněji než u&nbsp;olejomaleb, ježto můj přítel měl staré i&nbsp;nové mědirytiny, kdežto v&nbsp;jeho obrazárně nových obrazů viselo jen zcela málo, takže srovnávání bylo obtížnější a&nbsp;já se&nbsp;hůře rozpomínal na&nbsp;nové obrazy, které jsem viděl ve&nbsp;městě a&nbsp;které jsem možná viděl i&nbsp;jinýma očima. Poznával jsem a&nbsp;oceňoval stále více jemnosti, velkoleposti, krásy, klidu v&nbsp;provedení a&nbsp;rozhodl jsem se, ježto jsem mědirytiny mohl koupit mnohem snadněji než obrazy, že&nbsp;prozatím začnu tím, že&nbsp;si&nbsp;nakoupím listy, které mi&nbsp;připadaly znamenité, a&nbsp;založím si&nbsp;sbírku. Jak jsem si&nbsp;prohlížel a&nbsp;vštěpoval do&nbsp;paměti mědirytiny a&nbsp;obrazy, uplynulo dost času. Eustach býval často se&nbsp;mnou, rozmlouvali jsme o&nbsp;tom všem a&nbsp;každodenně jsem se&nbsp;učil víc a&nbsp;víc si&nbsp;toho člověka vážit.</span></p>
          <p class="chunk" data-nb-ref-number="58" data-nb-words="20" data-nb-chars="95"><span class="idea" data-nb-ref-number="58" id="idea58" data-nb-words="20" data-nb-chars="95">V&nbsp;té době jsem i&nbsp;častěji chodil do&nbsp;truhlárny a&nbsp;do jiných dílen a&nbsp;díval se, co&nbsp;se&nbsp;tam zhotovuje.</span></p>
          <p class="chunk" data-nb-ref-number="59" data-nb-words="504" data-nb-chars="2887"><span class="idea" data-nb-ref-number="59" id="idea59" data-nb-words="504" data-nb-chars="2887">Při tom všem mě&nbsp;napadalo, že&nbsp;můj hostitel ještě nezačal s&nbsp;tím, že&nbsp;by&nbsp;z&nbsp;toho dojista mimořádně krásného mramoru, který jsem mu&nbsp;přivezl, jehož krásu docela určitě dokázal posoudit a&nbsp;který mu&nbsp;sám o&nbsp;sobě zřejmě skýtal hodně potěšení, dal něco zhotovit. Ani jsem mramor v&nbsp;Růžovém domě nikde neobjevil. Byl původně uložen ve&nbsp;stavení na&nbsp;zásoby, tam kde bývaly často i&nbsp;jiné kameny ode mne. Teď už&nbsp;tam mramor nebyl. Přemístili ho&nbsp;na&nbsp;nějaké jiné, bezpečnější místo, aby nedošel úhony, anebo ho&nbsp;přece jenom kamsi odeslali, kde se&nbsp;teď na&nbsp;něm pracuje? Tohle bylo stěží možné, protože můj hostitel všechno ze&nbsp;dřeva a&nbsp;z&nbsp;kamene dával zpracovávat přímo v&nbsp;domě a&nbsp;k&nbsp;tomu v&nbsp;něm bylo nejenom potřebné zařízení a&nbsp;nástroje, ale mohou se&nbsp;kvůli tomu kdykoli přivést do&nbsp;domu i&nbsp;třeba příslušné pracovní síly, pokud se&nbsp;jich nedostává. Jednou jsem podnikl výpravu do&nbsp;Hlásného údolí a&nbsp;nějakou dobu jsem v&nbsp;něm pobyl. Vypravil jsem se&nbsp;tam ne&nbsp;proto, abych se&nbsp;zabýval tím co&nbsp;obvykle, ale abych dohlédl, jak se&nbsp;nakládá s&nbsp;mým mramorem. Poblíž hostince U&nbsp;Javoru&nbsp;– takové dvě hodiny cesty od&nbsp;něho&nbsp;– bylo zařízení, kde se&nbsp;mramor řezal a&nbsp;brousil a&nbsp;kde se&nbsp;z&nbsp;něho zhotovovaly rozličné věci. Ta&nbsp;osada se&nbsp;jmenovala Červená Slatina, proč, to&nbsp;se&nbsp;mi&nbsp;vypátrat nepodařilo; všude totiž bylo kamení a&nbsp;šumící bystřiny, a&nbsp;o&nbsp;nějaké slatině nebylo na&nbsp;míle široko ani daleko vidět ani zbla; ale osada se&nbsp;tak jmenovala. Měl jsem tu&nbsp;několik kusů mramoru, zhotovovalo se&nbsp;tu&nbsp;z&nbsp;nich cosi pro otce. Největší kus byl téměř růžový do&nbsp;červena a&nbsp;z&nbsp;něho měl být bazének do&nbsp;zahrady. Ten jsem navrhl sám. Ježto jsem měl velkou zálibu v&nbsp;rostlinách, odvodil jsem jeho tvar z&nbsp;flóry. Byl to&nbsp;list, který se&nbsp;hodně podobal listu vraního oka, na&nbsp;něm spočívá blyštivá inkoustově černá kulička. Vytvořil jsem ho&nbsp;z&nbsp;vosku podle skutečného listu, jen vroubkování jsem udělal menší a&nbsp;prohlubeň rozměrnější. Voskový list dělník, který byl navýsost zběhlý ve&nbsp;tvarování, okopíroval pak daleko větší v&nbsp;sádře, a&nbsp;podle sádrového listu se&nbsp;pak měl vypracovat mramorový bazének. Na&nbsp;jeho dně měla tak jako v&nbsp;prohlubni listu vraního oka spočívat kulička, a&nbsp;ze stvolu, který ční nad listem, měla do&nbsp;listu zurčet jemným tryskem voda. List měl být z&nbsp;růžového mramoru, peň a&nbsp;stonek z&nbsp;jiného, tmavšího. Snažil jsem se&nbsp;v&nbsp;Červené Slatině podívat, jak je&nbsp;práce daleko, a&nbsp;pokoušel jsem se&nbsp;v&nbsp;rozhovorech působit, aby v&nbsp;ní byla patrná větší lehkost a&nbsp;ryzost. Z&nbsp;jiného mramoru se&nbsp;měly zhotovit další věci. Nejdřív dlažba kolem vraního oka. List měl na&nbsp;dlažbu lít svou vodu, proto mělo vydláždění mít v&nbsp;sobě jemnou stružku, aby vedlo vodu dále. Barva dláždění měla být bledě žlutavá. Sehnal jsem na&nbsp;ně&nbsp;značné množství kousků. Do&nbsp;loubí v&nbsp;zahradě jsem pomýšlel na&nbsp;desku na&nbsp;stolek. Jinak byly v&nbsp;dílně ještě malé nosné kameny, několik říms a&nbsp;těžítko na&nbsp;dopisy. Na&nbsp;těch věcech se&nbsp;pracovalo. A&nbsp;nádavkem tu&nbsp;bylo hnízdo, v&nbsp;němž byla dvě vejce; jejich mramor měl téměř k&nbsp;nerozeznání barvu čejčích vajec.</span></p>
          <p class="chunk" data-nb-ref-number="60" data-nb-words="340" data-nb-chars="2060"><span class="idea" data-nb-ref-number="60" id="idea60" data-nb-words="340" data-nb-chars="2060">S&nbsp;tím, kam až&nbsp;práce pokročily, byl jsem navýsost spokojen. Kámen na&nbsp;bazének byl už&nbsp;nejenom v&nbsp;obecném tvaru poříznut, ale list už&nbsp;byl v&nbsp;hrubých rysech hotov, takže se&nbsp;mohlo přistoupit k&nbsp;jemnějšímu vypilování a&nbsp;k&nbsp;hlazení. Výlučně na&nbsp;téhle věci pracovali dva lidé. Na&nbsp;sádrovém modelu jsem dal provést ještě několik změn. Nepřipadal mi&nbsp;ještě dokonale vylehčený a&nbsp;podle mého náležitě nevyjadřoval něžnost rostlinné existence. Vyšel jsem si&nbsp;do&nbsp;hor, pátral po&nbsp;exemplářích vraního oka a&nbsp;přinesl si&nbsp;je&nbsp;domů spolu s&nbsp;prstí v&nbsp;květináčích, aby příliš rychle neuvadly a&nbsp;mohly nám dosti dlouho sloužit jako vzor. Na&nbsp;těchhle rostlinách jsem se&nbsp;snažil ukázat, co&nbsp;ještě na&nbsp;modelu schází. Vysvětloval jsem, kde se&nbsp;příslušná část listu musí sklánět mírněji, kde se&nbsp;okraj musí ohýbat měkčeji, aby posléze kamenná podoba, až&nbsp;bude hotová, působila dojmem, že&nbsp;vyrostla, a&nbsp;ne že&nbsp;ji&nbsp;někdo vyrobil. Ježto jsem se&nbsp;usilovně snažil předestřít tu&nbsp;záležitost a&nbsp;nedotknout se&nbsp;člověka, který sádrový odlitek zhotovil, spíše zaobalit svůj výklad do&nbsp;hávu čehosi jako porady, všichni horlivě souhlasili s&nbsp;mými názory, a&nbsp;ježto se&nbsp;první pokusy zdařily a&nbsp;bazének větší podobností s&nbsp;listem, jíž teď nabyl, viditelně získal na&nbsp;kráse, zaníceně se&nbsp;teď všichni pustili do&nbsp;další práce, snažili se, aby odlitek měl více a&nbsp;více znaků rostliny, a&nbsp;zakoušeli radost, když se&nbsp;tu&nbsp;posléze dílo skvělo dokonalostí ještě nevýslovně ryzejší než předtím. I&nbsp;pro budoucí práce se&nbsp;tu&nbsp;tímhle postupem získal pevný podklad a&nbsp;načerpaly naděje, že&nbsp;se&nbsp;bude možné dobrat úrovně výsostnější a&nbsp;krásnější. Dílovedoucí o&nbsp;celé věci se&nbsp;mnou mluvil neskrývaně. Dříve se&nbsp;objekty zhotovovaly podle obvyklých tvarů a&nbsp;kreseb, ty&nbsp;se&nbsp;rozesílaly a&nbsp;za ně&nbsp;se&nbsp;dostávaly částky, jaké jsou u&nbsp;takového zboží běžné a&nbsp;případné, takže celý podnik přežíval, ovšem na&nbsp;nějakém blahobytu a&nbsp;zámožnosti přece jen se&nbsp;nepodílel. Že&nbsp;by&nbsp;se&nbsp;bylo lze upřít na&nbsp;rostliny jako na&nbsp;vzory, to&nbsp;nikoho nenapadlo. Teď se&nbsp;na&nbsp;ně&nbsp;přece jen pohled zaměřil a&nbsp;zjistilo se, že&nbsp;všechny hory zrovna kypí lecčíms, co&nbsp;by&nbsp;jim mohlo všelicos vnuknout, jak díla hotovit a&nbsp;zušlechťovat.</span></p>
          <p class="chunk" data-nb-ref-number="61" data-nb-words="33" data-nb-chars="192"><span class="idea" data-nb-ref-number="61" id="idea61" data-nb-words="33" data-nb-chars="192">Pobyl jsem tak dlouho, dokud nebyl sádrový list hotov a&nbsp;dokud jsem se&nbsp;neuklidnil nad tím, jaké nástroje se&nbsp;používají k&nbsp;proměřování, tak aby tvar vzoru byl ve&nbsp;všech vztazích přetvořen do&nbsp;kopie.</span></p>
          <p class="chunk" data-nb-ref-number="62" data-nb-words="43" data-nb-chars="234"><span class="idea" data-nb-ref-number="62" id="idea62" data-nb-words="43" data-nb-chars="234">Poté co&nbsp;jsem ještě vyslovil prosbu, aby se&nbsp;práce urychlila a&nbsp;já mohl výtvor co&nbsp;nejdříve umístit do&nbsp;otcovy zahrady, a&nbsp;když jsem slíbil, že&nbsp;se&nbsp;v&nbsp;tomto létě ještě jednou v&nbsp;dílně zastavím, vydal jsem se&nbsp;na&nbsp;zpáteční cestu do&nbsp;Růžového domu.</span></p>
          <p class="chunk" data-nb-ref-number="63" data-nb-words="35" data-nb-chars="213"><span class="idea" data-nb-ref-number="63" id="idea63" data-nb-words="35" data-nb-chars="213">Na&nbsp;svém putování, které jsem v&nbsp;horách podnikl pěšky, vystoupal jsem do&nbsp;ledovcového kotle, usedl na&nbsp;jeden balvan a&nbsp;téměř celé odpoledne jsem se&nbsp;v&nbsp;hlubokém zamyšlení díval na&nbsp;krajiny, které se&nbsp;přede mnou prostíraly.</span></p>
          <p class="chunk" data-nb-ref-number="64" data-nb-words="77" data-nb-chars="489"><span class="idea" data-nb-ref-number="64" id="idea64" data-nb-words="77" data-nb-chars="489">V&nbsp;Růžovém domě jsem se&nbsp;znovu věnoval prohlížení obrazů. Dokonce jsem si&nbsp;vzal zvětšovací sklo a&nbsp;díval se&nbsp;na&nbsp;olej, jak že&nbsp;to&nbsp;různí staří mistři malovali, jestli si&nbsp;jeden bral štětec tupý, tuhý, druhý zas dlouhý, měkký, jestli se&nbsp;pracovalo se&nbsp;širokým, anebo se&nbsp;špičatým, jestli připravili silný podklad, anebo se&nbsp;rovnou pustili do&nbsp;obrazu těžkými neprůhlednými barvami, jestli postupovali po&nbsp;malých plochách, anebo nejprve položili všechno velké a&nbsp;pak je&nbsp;postupně ve&nbsp;všech částech dokončovali.</span></p>
          <p class="chunk" data-nb-ref-number="65" data-nb-words="11" data-nb-chars="62"><span class="idea" data-nb-ref-number="65" id="idea65" data-nb-words="11" data-nb-chars="62">Můj hostitel byl v&nbsp;těchto věcech nadmíru zkušený a&nbsp;mně oporou.</span></p>
          <p class="chunk" data-nb-ref-number="66" data-nb-words="23" data-nb-chars="124"><span class="idea" data-nb-ref-number="66" id="idea66" data-nb-words="23" data-nb-chars="124">Z&nbsp;literátů jsem se&nbsp;teď pustil do&nbsp;Calderóna. Už&nbsp;jsem ho&nbsp;dokázal číst ve&nbsp;španělštině a&nbsp;zaníceně jsem se&nbsp;hroužil do&nbsp;jeho ducha.</span></p>
          <p class="chunk" data-nb-ref-number="67" data-nb-words="34" data-nb-chars="217"><span class="idea" data-nb-ref-number="67" id="idea67" data-nb-words="34" data-nb-chars="217">Několikrát jsme zašli na&nbsp;Jenský dvůr. Provozovala se&nbsp;tam hudba, hrálo se, chodili jsme na&nbsp;nejkrásnější místa v&nbsp;okolí anebo jsme si&nbsp;prohlíželi, co&nbsp;znamenitého nám mohla předvést zahrada anebo šafářský dvorec anebo dům.</span></p>
          <p class="chunk" data-nb-ref-number="68" data-nb-words="89" data-nb-chars="501"><span class="idea" data-nb-ref-number="68" id="idea68" data-nb-words="89" data-nb-chars="501">V&nbsp;době, kdy kvetly růže, přibyly na&nbsp;Strázný dvůr Matylda a&nbsp;Na­tálie. Věděli jsme, který den přijedou, a&nbsp;čekali jsme je. Když vystoupily z&nbsp;kočáru, když se&nbsp;Matylda a&nbsp;můj hostitel přivítali, když matka utrousila něco ke&nbsp;Gustavovi, obrátila se&nbsp;na&nbsp;mne, tvářila se&nbsp;navýsost přívětivě a&nbsp;líbezně na&nbsp;mne pohlížela, a&nbsp;řekla, jakou má&nbsp;radost, že&nbsp;se&nbsp;tu&nbsp;shledává se&nbsp;mnou, raduje se, když ví, že&nbsp;už&nbsp;u&nbsp;jejího přítele a&nbsp;u&nbsp;syna pobývám dost dlouho, a&nbsp;doufá, že&nbsp;strávím na&nbsp;Strázném dvoře celou tuhle krásnou roční dobu.</span></p>
          <p class="chunk" data-nb-ref-number="69" data-nb-words="42" data-nb-chars="247"><span class="idea" data-nb-ref-number="69" id="idea69" data-nb-words="42" data-nb-chars="247">Opáčil jsem, že&nbsp;jsem se&nbsp;letos rozhodl celé léto prožít pouze pro své potěšení a&nbsp;s&nbsp;jak velikou vděčností musím konstatovat, že&nbsp;mi&nbsp;bylo dovoleno prodlít v&nbsp;tomhle sídle, které je&nbsp;tak příhodné, aby utvářelo srdce, rozum a&nbsp;celou bytost mladého člověka.</span></p>
          <p class="chunk" data-nb-ref-number="70" data-nb-words="31" data-nb-chars="190"><span class="idea" data-nb-ref-number="70" id="idea70" data-nb-words="31" data-nb-chars="190">Když tohle zaznívalo, stála přede mnou Natálie. Připadalo mi, že&nbsp;v&nbsp;tomhle roce dospěla k&nbsp;větší dokonalosti a&nbsp;je tak mimořádně krásná, že&nbsp;jsem v&nbsp;životě takovou ženskou bytost ještě nespatřil.</span></p>
          <p class="chunk" data-nb-ref-number="71" data-nb-words="33" data-nb-chars="177"><span class="idea" data-nb-ref-number="71" id="idea71" data-nb-words="33" data-nb-chars="177">Neříkala mi&nbsp;nic, jenom se&nbsp;na&nbsp;mne dívala. Nebyl jsem s&nbsp;to přijít na&nbsp;cokoliv, co&nbsp;bych jí&nbsp;byl mohl říci na&nbsp;uvítanou. Beze slova jsem se&nbsp;uklonil, a&nbsp;Natálie opětovala úklonu stejným.</span></p>
          <p class="chunk" data-nb-ref-number="72" data-nb-words="5" data-nb-chars="25"><span class="idea" data-nb-ref-number="72" id="idea72" data-nb-words="5" data-nb-chars="25">Nato jsme odešli do&nbsp;domu.</span></p>
          <p class="chunk" data-nb-ref-number="73" data-nb-words="357" data-nb-chars="1961"><span class="idea" data-nb-ref-number="73" id="idea73" data-nb-words="357" data-nb-chars="1961">Dny plynuly tak jako v&nbsp;minulých letech. Nastala pouze jediná výjimka. Postupně se&nbsp;začalo mluvit o&nbsp;obrazech, mluvilo se&nbsp;o&nbsp;mramorové soše, co&nbsp;stála v&nbsp;domě na&nbsp;krásném schodišti, často jsme chodili do&nbsp;obrazového pokoje a&nbsp;dívali se&nbsp;na&nbsp;to&nbsp;a&nbsp;na ono a&nbsp;nejednu chvíli jsme prostáli ve&nbsp;smrákavém jasu schodiště, na&nbsp;něž se&nbsp;shora snášel něžný příval světla, a&nbsp;těšili jsme se&nbsp;skvělostí postavy, která tu&nbsp;stála, a&nbsp;nádherou toho, jak je&nbsp;rozvržena. Poznal jsem, že&nbsp;Matylda je&nbsp;zkušená v&nbsp;soudech o&nbsp;umění a&nbsp;že je&nbsp;od&nbsp;srdce vřele miluje. I&nbsp;u&nbsp;Natálie jsem viděl, že&nbsp;jí&nbsp;věci umění nejsou cizí a&nbsp;že pro její sklony cosi znamenají. Dospěl jsem tedy nyní ke&nbsp;zkušenosti, že&nbsp;mě&nbsp;v&nbsp;dřívější době, kdy jsem pohled ještě tolik neupíral na&nbsp;obrazy a&nbsp;na podobná umělecká díla a&nbsp;ta ještě nezaujímala místo v&nbsp;hloubi mé&nbsp;duše, všichni šetřili, že&nbsp;se&nbsp;přede mnou nikdo nepouštěl do&nbsp;nějakých rozmluv o&nbsp;uměleckých dílech, která jsou v&nbsp;domě, abych nebyl nucen pohybovat se&nbsp;v&nbsp;končině, jež v&nbsp;té chvíli ještě byla téměř za&nbsp;prahem mých duševních schopností. Teď mi&nbsp;také přišlo na&nbsp;mysl, že&nbsp;stejně tak otec z&nbsp;vlastního popudu nikdy nemluvil o&nbsp;svých obrazech a&nbsp;že se&nbsp;o&nbsp;nich zmínil vždy jen tehdy, když jsem na&nbsp;ně&nbsp;zavedl řeč já&nbsp;a&nbsp;ptal se&nbsp;na&nbsp;to&nbsp;a&nbsp;na ono. Tedy se&nbsp;vesměs vyhýbali tématu, které mi&nbsp;dosud nebylo běžné a&nbsp;u&nbsp;něhož očekávali, že&nbsp;jednou k&nbsp;němu snad mysl obrá­tím. Mne taková úvaha do&nbsp;jisté míry zahanbovala a&nbsp;připadal jsem si&nbsp;vůči všem těm lidem, kteří mi&nbsp;teď v&nbsp;představě procházeli myslí, jako těžkopádný nemotora; poněvadž však pořád byli vůči mně tak hodní a&nbsp;laskaví, usuzoval jsem z&nbsp;toho, že&nbsp;o&nbsp;mně nesoudí nepříznivě a&nbsp;že mé&nbsp;zaujetí vším tím, co&nbsp;jim bylo dávno tak drahé, užuž se&nbsp;rodí. Tohle pomyšlení mě&nbsp;z&nbsp;jedné strany zase klidnilo. Cítil jsem však zadostiučinění, že&nbsp;téměř s&nbsp;radostí zapřádali debaty, které se&nbsp;teď točily kolem výtvarného umění, že&nbsp;tedy dojista není nepřípadné, co&nbsp;jsem tu&nbsp;teď v&nbsp;tom smyslu vyslovil, a&nbsp;že je&nbsp;jim příjemné setkat se&nbsp;se&nbsp;mnou na&nbsp;životní cestě, která je&nbsp;pro ně&nbsp;důležitá.</span></p>
          <p class="chunk" data-nb-ref-number="74" data-nb-words="212" data-nb-chars="1287"><span class="idea" data-nb-ref-number="74" id="idea74" data-nb-words="212" data-nb-chars="1287">Jednoho dne, když růže už&nbsp;téměř dokvétaly, byl jsem nedobrovolně svědkem výroku, který Matylda pronesla k&nbsp;mému hostiteli a&nbsp;který byl zjevně určen jedině jemu. Kreslil jsem v&nbsp;přízemí jednu okenní mříž. V&nbsp;přízemí domu byly samé železné okenní mříže. Nebyly to&nbsp;však ty&nbsp;ze&nbsp;silných tyčí, jaké se&nbsp;upevňují na&nbsp;nejeden dům a&nbsp;také na&nbsp;věznice, nýbrž byly jemně vykroužené a&nbsp;nahoře a&nbsp;dole mělce vyklenuté a&nbsp;toto klenutí se&nbsp;uprostřed skoro jako nějaký závěrný kámen sbíhalo do&nbsp;krásné růže. Ta&nbsp;růže byla pracována se&nbsp;skvostnou lehkostí a&nbsp;podobala se&nbsp;svému vzoru více, než jsem kdy u&nbsp;čehokoliv železného viděl. Krom toho byla celá mříž smontovaná naprosto filigránsky a&nbsp;tyče vedle závěrové růže oplývaly i&nbsp;leckterými významnými ozdobami. Bylo už&nbsp;skoro k&nbsp;večeru, když jsem se&nbsp;vyskytl v&nbsp;přízemí v&nbsp;jedné jizbě, jejíž okna vedla k&nbsp;růžím, to&nbsp;abych si&nbsp;předběžně načrtl celý tvar mříže, protože zvenčí byla až&nbsp;příliš cloněna růžemi. Jednotlivé ozdoby, jejichž dominantní vyvedení směřovalo ven, hodlal jsem si&nbsp;nakreslit někdy později. Jak jsem byl zahloubán do&nbsp;práce, za&nbsp;okny se&nbsp;zatmělo, jako kdyby kdosi stanul před oknem, koho jsem však vzhledem k&nbsp;hustým úponkům nerozeznal. V&nbsp;tu chvíli se&nbsp;otevřeným oknem jasně a&nbsp;zřetelně ozval Matyldin hlas, říkal: „Tak jako odkvetly tyhle růže, odkvetlo i&nbsp;naše štěstí.“</span></p>
          <p class="chunk" data-nb-ref-number="75" data-nb-words="13" data-nb-chars="84"><span class="idea" data-nb-ref-number="75" id="idea75" data-nb-words="13" data-nb-chars="84">Odpověděl jí&nbsp;hlas mého hostitele, a&nbsp;ten říkal: „Neodkvetlo, nabylo jen jiné podoby.“</span></p>
          <p class="chunk" data-nb-ref-number="76" data-nb-words="104" data-nb-chars="562"><span class="idea" data-nb-ref-number="76" id="idea76" data-nb-words="104" data-nb-chars="562">Vstal jsem, poodešel od&nbsp;okna a&nbsp;doprostřed pokoje, abych už&nbsp;neslyšel, jak rozhovor dál probíhá. Ježto jsem i&nbsp;uvažoval o&nbsp;tom, že&nbsp;se&nbsp;nesluší, aby se&nbsp;můj hostitel a&nbsp;Matylda posléze dozvěděli, že&nbsp;jsem v&nbsp;době, kdy mluvili u&nbsp;okna, byl v&nbsp;jizbě, do&nbsp;níž okno vedlo, a&nbsp;tak jsem odešel i&nbsp;z&nbsp;jizby a&nbsp;vydal se&nbsp;do&nbsp;zahrady. Když jsem po&nbsp;nějaké době uviděl svého hostitele, Matyldu, Natálii a&nbsp;Gustava, jak jdou ke&nbsp;třešni, odešel jsem zas do&nbsp;jizby a&nbsp;sebral své kreslicí náčiní, které jsem tam nechal; ten večer se&nbsp;totiž mezitím už&nbsp;tak setmělo, že&nbsp;už&nbsp;bych na&nbsp;další kreslení neviděl.</span></p>
          <p class="chunk" data-nb-ref-number="77" data-nb-words="77" data-nb-chars="455"><span class="idea" data-nb-ref-number="77" id="idea77" data-nb-words="77" data-nb-chars="455">Když růže definitivně odkvetly, rozhodli jsme se, že&nbsp;nějaký čas pobudeme i&nbsp;ve Hvězdném dvoře. Když jsme se&nbsp;brali kopcem vzhůru k&nbsp;němu, viděl jsem, že&nbsp;se&nbsp;u&nbsp;zdí staví lešení, a&nbsp;když jsme přišli blíž, poznal jsem, že&nbsp;dělníci, co&nbsp;byli na&nbsp;lešení, smývají obílení z&nbsp;rozlehlých kamenů, které vystupovaly na&nbsp;povrch zdiva, a&nbsp;kameny čistí. Předtím na&nbsp;odlehlé části domů podnikli pokus, který se&nbsp;osvědčil a&nbsp;vyjevil, že&nbsp;budova bez obílení bude vypadat mnohem hezčeji.</span></p>
          <p class="chunk" data-nb-ref-number="78" data-nb-words="267" data-nb-chars="1634"><span class="idea" data-nb-ref-number="78" id="idea78" data-nb-words="267" data-nb-chars="1634">Ve&nbsp;Hvězdném dvoře si&nbsp;vůči mně počínali přátelsky tak jako v&nbsp;dřívějších dobách, ba&nbsp;pokud jsem mohl věřit svým pocitům a&nbsp;pokud se&nbsp;smím dopustit rozlišování tak jemného, ještě přátelštěji než dříve. Matylda sama mi&nbsp;ukázala všechno, o&nbsp;čem si&nbsp;myslela, že&nbsp;by&nbsp;pro mě&nbsp;mohlo mít nějakou cenu, a&nbsp;při tom předvádění mi&nbsp;vysvětlila všechno, o&nbsp;čem si&nbsp;myslela, že&nbsp;vysvětlit potřebuje. Za&nbsp;tohoto svého pobytu jsem se&nbsp;i&nbsp;dozvěděl, že&nbsp;Matylda kdysi zámek koupila od&nbsp;jednoho vznešeného člověka, který v&nbsp;něm býval zřídkakdy a&nbsp;dosti ho&nbsp;za­nedbával. Před ním byl ve&nbsp;vlastnictví jednoho jeho příbuzného, jehož dědeček zámek kdysi zakoupil. V&nbsp;předešlé době se&nbsp;majitelé zhusta střídali a&nbsp;panství bylo hodně sešlé. Matylda začala tím, že&nbsp;k&nbsp;zámku náležející poddané, kteří tu&nbsp;museli odevzdávat desátky a&nbsp;dávky, za&nbsp;dohodnutou náhradu zbavila na&nbsp;všechny časy jejich povinnosti a&nbsp;učinila z&nbsp;nich neomezené vlastníky na&nbsp;jejich půdě. Udělala ještě druhou věc, jež spočívala v&nbsp;tom, že&nbsp;začala sama hospodařit na&nbsp;zámeckých pozemcích, že&nbsp;založila svornou domácnost čeledi a&nbsp;své vlastní rodiny a&nbsp;s&nbsp;touto domácností žila. Dala do&nbsp;pořádku šafářský dvorec a&nbsp;s&nbsp;pomocí činorodých lidí, které najala, uvedla do&nbsp;lepšího stavu pole, louky i&nbsp;lesy. Krásné řady ovocných stromů, které se&nbsp;táhly nivami a&nbsp;které se&nbsp;mi&nbsp;tak velice líbily, už&nbsp;když jsem tu&nbsp;pobýval poprvé, zasadila sama Matylda, a&nbsp;pokud mohla někde dostat dobré, i&nbsp;třeba už&nbsp;poněkud vzrostlejší ovocné stromy, nelitovala času ani výdajů, aby je&nbsp;dopravila k&nbsp;sobě a&nbsp;zasadila na&nbsp;panství. Když pak sousedé začali zvolna napodobovat její postupy, krajina nabyla osobitého a&nbsp;libého vzezření, kterým se&nbsp;lišila od&nbsp;končin všude kolem.</span></p>
          <p class="chunk" data-nb-ref-number="79" data-nb-words="272" data-nb-chars="1603"><span class="idea" data-nb-ref-number="79" id="idea79" data-nb-words="272" data-nb-chars="1603">Obrazy, které byly v&nbsp;obývacích pokojích Matyldy i&nbsp;Natálie, neměly podle mého mínění vcelku vzato sice hodnotu jako obrazy na&nbsp;Strázném dvoře, ale byly mezi nimi leckteré, u&nbsp;nichž mi&nbsp;připadalo, že&nbsp;tak, jak se&nbsp;na&nbsp;to&nbsp;dívám dnes, byly vytvořeny se&nbsp;svrchovaným mistrovstvím. Řekl jsem o&nbsp;tom svému hostiteli, ten mi&nbsp;to&nbsp;potvrdil a&nbsp;ukázal mi&nbsp;oleje Tizianovy, Guida Reniho, Paula Veronese, Van Dyckovy a&nbsp;Holbeinovy. Obrazy nezávažné, anebo dokonce špatné, tak jak jsem je&nbsp;vídal v&nbsp;nejedné galerii, do&nbsp;níž jsem směl vcházet, pokud mi&nbsp;je&nbsp;vzpomínka teď nenadále a&nbsp;znovu a&nbsp;znovu přiváděla na&nbsp;odiv, v&nbsp;Matyldině příbytku ani nikde na&nbsp;Strázném dvoře nebyly. I&nbsp;tady jsme podobně jako v&nbsp;Růžovém domě mluvili o&nbsp;obrazech a&nbsp;patřilo ke&nbsp;chvílím nejkrásnějším, když se&nbsp;ten který obraz postavil na&nbsp;stojan, když se&nbsp;zahalila okna, aby nesálala světlo, které by&nbsp;vadilo, když obraz posunuli do&nbsp;vhodného osvětlení a&nbsp;my se&nbsp;ocitli před ním. Matylda a&nbsp;můj hostitel obvykle seděli, já&nbsp;a&nbsp;Eustach jsme stáli, vedle nás Natálie a&nbsp;nezřídka i&nbsp;Gustav, ten při takových příležitostech býval velice zdrženlivý a&nbsp;soustředěný. Často mluvil o&nbsp;obraze především můj hostitel, často však i&nbsp;Eustach a&nbsp;k&nbsp;tomu tu&nbsp;a&nbsp;tam přispěla pár slovy anebo jednoduchým názorem Matylda. Možná jsme zhusta opakovali, co&nbsp;už&nbsp;se&nbsp;někde někdy řeklo, ukazovali jsme si&nbsp;leccos, co&nbsp;jsme už&nbsp;častokrát někde vídali, a&nbsp;upozorňovali jsme se&nbsp;na&nbsp;věci, které jsme tak jako tak už&nbsp;znali. Tak se&nbsp;opakoval požitek a&nbsp;člověk se&nbsp;vžíval do&nbsp;uměleckého díla. Já&nbsp;mluvíval velice zřídka, nanejvýš jsem se&nbsp;ptal a&nbsp;dával si&nbsp;to&nbsp;a&nbsp;ono vysvětlit. Natálie stála vedle mne a&nbsp;nikdy nepronesla jediné slovo.</span></p>
          <p class="chunk" data-nb-ref-number="80" data-nb-words="299" data-nb-chars="1700"><span class="idea" data-nb-ref-number="80" id="idea80" data-nb-words="299" data-nb-chars="1700">Často jsem chodíval i&nbsp;k&nbsp;nymfě v&nbsp;kašně, co&nbsp;byla pod stěnou se&nbsp;zelení v&nbsp;zahradě. Dřív jsem obdivoval hlavně ten překrásný mramor, s&nbsp;jakým jsem se&nbsp;jinde doposud nesetkal; teď mi&nbsp;i&nbsp;postava připadala jako velice krásný výtvor. Srovnával jsem ji&nbsp;s&nbsp;postavou na&nbsp;schodišti v&nbsp;domě svého hostitele. I&nbsp;když socha na&nbsp;schodišti co&nbsp;do&nbsp;vznešenosti, důstojnosti a&nbsp;vážnosti v&nbsp;mých očích daleko předčila tu&nbsp;druhou, ta&nbsp;byla přesto pro mne přepůvabná, něžná a&nbsp;jasná, měla v&nbsp;sobě jakýsi konejšivý klid, jaký v&nbsp;sobě bohyně zřídla mít má, a&nbsp;přesto měla i&nbsp;zas onu ryzost a&nbsp;řekl bych cizotu, jakou obraz v&nbsp;sobě nemá, jakou mramor ovšem vyjevuje hodně často. Teď jsem si&nbsp;jasněji uvědomoval tuhle cizost a&nbsp;také jsem se&nbsp;dozvídal, že&nbsp;se&nbsp;mě&nbsp;zmocňovala už&nbsp;v&nbsp;dřívějších dobách, když jsem se&nbsp;ocital tváří v&nbsp;tvář dílům z&nbsp;mramoru. U&nbsp;téhle postavy účinkovalo ještě cosi zvláštního, co&nbsp;má&nbsp;důvod v&nbsp;tom, že&nbsp;se&nbsp;zabývám výzkumem Země, totiž že&nbsp;tenhle mramor byl tak krásný a&nbsp;téměř bez poskvrny. Tenhle mramor patřil k&nbsp;druhu, který je&nbsp;na&nbsp;okrajích průsvitný, jehož běl málem jiskří a&nbsp;svádí nás k&nbsp;tomu, myslet si, že&nbsp;tu&nbsp;vidíme třpytit se&nbsp;krystaly jak ledové jehly anebo jak zrnka cukru. Jen tam, kde voda tekla ze&nbsp;džbánu, který postava držela v&nbsp;objetí, byl na&nbsp;mramoru zelenavý zásvit, a&nbsp;stupeň, na&nbsp;němž spočívala nejníže ukročená noha, byl rovněž zelený a&nbsp;poněkud znečištěný zdola vzlínající vodou. Mramor na&nbsp;přítelově soše byl asi výtečný, nejspíš byl parský; ale už&nbsp;měl do&nbsp;jisté míry barvu starého mramoru, kdežto nymfa byla jako nová, jako kdyby její mramor byl z&nbsp;Carary. Pomyslel jsem si&nbsp;také, a&nbsp;přátelé mi&nbsp;to&nbsp;potvrdili, že&nbsp;tahle socha je&nbsp;původu novějšího; ale tak jako u&nbsp;hostitelovy sochy ani tady se&nbsp;nevědělo, který mistr je&nbsp;jejím tvůrcem.</span></p>
          <p class="chunk" data-nb-ref-number="81" data-nb-words="77" data-nb-chars="385"><span class="idea" data-nb-ref-number="81" id="idea81" data-nb-words="77" data-nb-chars="385">Rád jsem sedával v&nbsp;jeskyni u&nbsp;sochy. Bylo v&nbsp;ní sedátko z&nbsp;bílého mramoru v&nbsp;prohlubni, která se&nbsp;táhla bočně od&nbsp;nymfy zpátky k&nbsp;budově a&nbsp;od níž si&nbsp;bylo možné postavu dobře prohlížet. Na&nbsp;mramor se&nbsp;snášel jemný soumrak a&nbsp;v&nbsp;tom soumraku se&nbsp;zdálo, jako kdyby mramor zářil. Bylo tu&nbsp;vidět, i&nbsp;jak slabě zurčí voda ze&nbsp;džbánu, jak víří v&nbsp;bazénku, jak ukapává na&nbsp;zem a&nbsp;jak se&nbsp;na&nbsp;ní&nbsp;tu&nbsp;a&nbsp;tam zablyští.</span></p>
          <p class="chunk" data-nb-ref-number="82" data-nb-words="57" data-nb-chars="327"><span class="idea" data-nb-ref-number="82" id="idea82" data-nb-words="57" data-nb-chars="327">K&nbsp;příbytku mi&nbsp;poskytli touž místnost, kterou jsem měl za&nbsp;prvních dvou pobytů, které jsem si&nbsp;tady na&nbsp;zámku odbyl. Vybavili ji&nbsp;vším příjemným, na&nbsp;co&nbsp;si&nbsp;jen člověk mohl vůbec vzpomenout a&nbsp;co jsem z&nbsp;valné většiny ani nepotřeboval; byl jsem totiž ze&nbsp;svého cestování stran všeho, co&nbsp;je&nbsp;vnějškové, zvyklý na&nbsp;věci jen zcela jednoduché.</span></p>
          <p class="chunk" data-nb-ref-number="83" data-nb-words="19" data-nb-chars="111"><span class="idea" data-nb-ref-number="83" id="idea83" data-nb-words="19" data-nb-chars="111">Když jsme se&nbsp;loučili ve&nbsp;Hvězdném dvoře, Matylda mi&nbsp;dala sbohem stejně mile a&nbsp;přátelsky, jako mě&nbsp;předtím vítala.</span></p>
          <p class="chunk" data-nb-ref-number="84" data-nb-words="47" data-nb-chars="269"><span class="idea" data-nb-ref-number="84" id="idea84" data-nb-words="47" data-nb-chars="269">Na&nbsp;zpáteční cestě jsme se&nbsp;zastavili u&nbsp;několika sedláků, kteří v&nbsp;kraji požívali značné pověsti, a&nbsp;prohlédli si, co&nbsp;na&nbsp;svých statcích zavedli a&nbsp;co by&nbsp;rádi dál šířili ku&nbsp;blahu země. Můj hostitel vzal s&nbsp;sebou domů sazenice révy, různé druhy semen a&nbsp;obrázky nových zařízení.</span></p>
          <p class="chunk" data-nb-ref-number="85" data-nb-words="71" data-nb-chars="419"><span class="idea" data-nb-ref-number="85" id="idea85" data-nb-words="71" data-nb-chars="419">Než jsem se&nbsp;vydal nazpátek ke&nbsp;svým nejbližším, ještě jednou jsem zašel do&nbsp;Červené Slatiny, abych se&nbsp;podíval, jak daleko pokročily práce na&nbsp;mém mramoru. Z&nbsp;menších věcí bylo leccos hotovo. Bazének a&nbsp;větší práce musely přejít ještě do&nbsp;dalšího roku. Schválil jsem tohle ustanovení; bylo mi&nbsp;milejší, aby se&nbsp;všechno dobře udělalo, než aby bylo brzy hotovo. Co&nbsp;bylo dokončeno, zabalil jsem si&nbsp;a&nbsp;chystal se&nbsp;odvézt s&nbsp;sebou domů.</span></p>
          <p class="chunk" data-nb-ref-number="86" data-nb-words="250" data-nb-chars="1411"><span class="idea" data-nb-ref-number="86" id="idea86" data-nb-words="250" data-nb-chars="1411">V&nbsp;Růžovém domě, když jsem se&nbsp;do&nbsp;něho vrátil, našel jsem dopis od&nbsp;Rolanda, který psal o&nbsp;výsledcích pátrání po&nbsp;doplňcích k&nbsp;otcovu sloupovému obložení. Není prý naděje nějaké doplňky nalézt. V&nbsp;celých horách nebylo prý nic, co&nbsp;by&nbsp;mělo nějakou podobnost s&nbsp;popsaným obložením, tam kam Roland podnikal své výpravy, žádné obložení ani ostění se&nbsp;prý nevyskytovalo, ledaže by&nbsp;byly tak ukryty, že&nbsp;by&nbsp;se&nbsp;objevily jedině náhodou, tak jako se&nbsp;náhodou přišlo na&nbsp;to, které jsem přivezl otci. Pokud ovšem šlo o&nbsp;obložení, na&nbsp;němž mi&nbsp;záleží, prý je&nbsp;téměř jisto, že&nbsp;bylo zničeno. Rozměry, které jsem mu&nbsp;poslal o&nbsp;dílech, jež vlastní otec, hodí se&nbsp;přesně na&nbsp;jednu komnatu v&nbsp;kamenném domě v&nbsp;Hlásném údolí, kde se&nbsp;hned od&nbsp;počátku tušil původ oněch věcí a&nbsp;kde teď je&nbsp;ona komnata opuštěná. Má&nbsp;dva sloupy a&nbsp;na nich dojista byly ony ještě existující obklady. Mezivýplně jsou stejně tak zničené jako leccos, co&nbsp;se&nbsp;vyskytovalo v&nbsp;onom kamenném zámečku; jinak by&nbsp;se&nbsp;totiž musely najít buď v&nbsp;budově, anebo někde v&nbsp;kraji, ale ani jedno, ani druhé se&nbsp;nestalo, anebo by&nbsp;musely být hodně skryté, protože by&nbsp;jinak pátrání, které probíhá už&nbsp;dva roky a&nbsp;vešlo ve&nbsp;známost, nejspíš lidi podnítilo, aby věci přinesli za&nbsp;slušnou sumičku k&nbsp;prodeji. Musí se&nbsp;prý tedy počítat s&nbsp;tím, že&nbsp;se&nbsp;nic nenajde, a&nbsp;pokud by&nbsp;se&nbsp;přece jenom něco našlo, pak to&nbsp;bude třeba mít za&nbsp;nenadálé štěstí. Můj hostitel a&nbsp;já jsme řekli, že&nbsp;jsme na&nbsp;takový výsledek víceméně připraveni.</span></p>
          <p class="chunk" data-nb-ref-number="87" data-nb-words="102" data-nb-chars="603"><span class="idea" data-nb-ref-number="87" id="idea87" data-nb-words="102" data-nb-chars="603">Když už&nbsp;podzim dosti pokročil, vydal jsem se&nbsp;na&nbsp;zpáteční cestu domů. Zvolil jsem si&nbsp;k&nbsp;příjezdu jedno navýsost jasné nedělní ráno, protože jsem věděl, že&nbsp;ten den bude otec doma a&nbsp;já budu moci strávit odpoledne v&nbsp;úplné společnosti svých nejbližších. Nepřijel jsem jako obvykle lodí, nýbrž jsem se&nbsp;pěšky vydal kolem celého pohoří směrem na&nbsp;východ a&nbsp;poté jsem kočárem severním směrem dojel do&nbsp;města. Otce jsem zastihl v&nbsp;hodně veselé náladě, vypadalo to, jako kdyby snad omládl o&nbsp;několik let. Oči mu&nbsp;ve&nbsp;tváři zářily, jako kdyby ho&nbsp;potkala nějaká ohromná radost. I&nbsp;ostatní vypadali navýsost potěšeně a&nbsp;vesele.</span></p>
          <p class="chunk" data-nb-ref-number="88" data-nb-words="41" data-nb-chars="233"><span class="idea" data-nb-ref-number="88" id="idea88" data-nb-words="41" data-nb-chars="233">Po&nbsp;obědě mě&nbsp;otec zavedl do&nbsp;skleněného domku a&nbsp;ukázal mi, že&nbsp;obložení už&nbsp;je&nbsp;na&nbsp;sloupech. Byl to&nbsp;obdivuhodný pohled, nikdy bych si&nbsp;byl nepomyslel, že&nbsp;se&nbsp;ty&nbsp;řezby budou jevit tak hezky. Byly dokonale vyčištěné a&nbsp;opatřené tenkým nátěrem.</span></p>
          <p class="chunk" data-nb-ref-number="89" data-nb-words="152" data-nb-chars="863"><span class="idea" data-nb-ref-number="89" id="idea89" data-nb-words="152" data-nb-chars="863">„Vidíš,“ řekl otec, „jak dobře to&nbsp;všechno dopadlo. Dřevěné obložení se&nbsp;hodí, jako kdyby bylo zhotovené na&nbsp;tyhle sloupy. A&nbsp;také to&nbsp;tak skoro je; jestli to&nbsp;obložení nebylo zhotoveno na&nbsp;sloupy, pak byly sloupy zhotovené na&nbsp;tohle obložení. Mnohem větší důležitost však tkví v&nbsp;tom, že&nbsp;se&nbsp;ta&nbsp;umná dřevořezba do&nbsp;domku naprosto hodí tak, jako kdyby se&nbsp;bývala původně zamýšlela pro něj&nbsp;– a&nbsp;to mě&nbsp;těší nejvíc. Nedokážu se&nbsp;tedy tak rmoutit jako ty, že&nbsp;další části obložení se&nbsp;nemohou najít. Musel bych celý domek znovu přestavět, kdyby se&nbsp;doplňky objevily; protože sem by&nbsp;se&nbsp;asi stěží hodily, a&nbsp;komolit je&nbsp;nějak anebo zvětšovat by&nbsp;stěží bylo stylové. A&nbsp;tak se&nbsp;budeme těšit z&nbsp;toho, co&nbsp;z&nbsp;nich zbylo, a&nbsp;pokud by&nbsp;se&nbsp;nějakým zázrakem objevily doplňky, uvidí se, co&nbsp;se&nbsp;dá&nbsp;dělat. Vidíš, že&nbsp;jsme si&nbsp;dali hodně práce, abychom vyplnili mezery a&nbsp;všechno uvedli do&nbsp;přirozeného souladu.“</span></p>
          <p class="chunk" data-nb-ref-number="90" data-nb-words="51" data-nb-chars="313"><span class="idea" data-nb-ref-number="90" id="idea90" data-nb-words="51" data-nb-chars="313">Tak tomu také bylo. Nad obklady byla vsazená zrcadla, na&nbsp;jejichž rámech měly pokračování ozdoby obkladů a&nbsp;přecházely do&nbsp;ozdob částí okenních rámů a&nbsp;křížů oken. Pod okny byly upevněny římsy a&nbsp;ostění tak, aby mezi řezbami vznikla klidnější plocha. Vyslovil jsem otci obdiv, že&nbsp;dokázali celé věci dát takovou podobu.</span></p>
          <p class="chunk" data-nb-ref-number="91" data-nb-words="39" data-nb-chars="204"><span class="idea" data-nb-ref-number="91" id="idea91" data-nb-words="39" data-nb-chars="204">„No však nám byl také ku&nbsp;pomoci zdatný učitel,“ opáčil otec, „a&nbsp;my byli s&nbsp;to podle jeho rad ještě leccos v&nbsp;započatém díle změnit; jinak by&nbsp;nedopadlo tak, jak dopadlo. Sedni si&nbsp;k&nbsp;nám, budu ti&nbsp;to&nbsp;vyprávět.“</span></p>
          <p class="chunk" data-nb-ref-number="92" data-nb-words="21" data-nb-chars="119"><span class="idea" data-nb-ref-number="92" id="idea92" data-nb-words="21" data-nb-chars="119">Seděl s&nbsp;matkou na&nbsp;lavičce, která byla upletena z&nbsp;tenkých rákosových stébel, sestra a&nbsp;já jsme usedli na&nbsp;židle proti nim.</span></p>
          <p class="chunk" data-nb-ref-number="93" data-nb-words="303" data-nb-chars="1789"><span class="idea" data-nb-ref-number="93" id="idea93" data-nb-words="303" data-nb-chars="1789">„Tvůj hostitel,“ zahovořil, „nás vypátral, a&nbsp;kdyžs byl ty&nbsp;dva týdny pryč, poslal sem své stavební nákresy a&nbsp;kresby mnoha dalších objektů, abych si&nbsp;je&nbsp;prohlédl. Navrhl mi&nbsp;také, abych si&nbsp;leckteré, co&nbsp;se&nbsp;mi&nbsp;zvláště líbí, dal možná obkreslit, jen prý ať&nbsp;mu&nbsp;předtím všechny archy pošlu a&nbsp;označím mu&nbsp;ty, které bych rád měl obkreslené, že&nbsp;mi&nbsp;je&nbsp;pak příležitostně za&nbsp;tím účelem doručí. Já&nbsp;to&nbsp;dovolení odmítl, jen jsem si&nbsp;dal zběžně překreslit jednotlivé ozdoby anebo tyče, pokud jsem uznal, že&nbsp;při dalším zařizování v&nbsp;domě mi&nbsp;to&nbsp;bude na&nbsp;prospěch. Největší užitek však jsme&nbsp;– můj dělník a&nbsp;já&nbsp;– čerpali z&nbsp;prohlídky celku. Poznali jsme tu&nbsp;nové věci, viděli jsme, že&nbsp;existuje i&nbsp;leccos krásnějšího, než co&nbsp;máme my, takže jsme plán a&nbsp;jeho uskutečňování v&nbsp;domě mohli vypracovat a&nbsp;konat mnohem lépe, než jsme až&nbsp;doposud jedno i&nbsp;druhé vypracovávali a&nbsp;konali. Nákresy staveb, nábytku a&nbsp;dalších věcí, které mi&nbsp;tvůj hostitel poslal, jsou tak krásné, že&nbsp;snad existuje jen málo podobných. Když jsem se&nbsp;díval na&nbsp;tyhle věci, měl jsem ohromnou radost, a&nbsp;kdo vlastní tak znamenitou sbírku překrásných, početných a&nbsp;přitom tak rozmanitých objektů, toho při zařizování nikdy nemůže už&nbsp;svést nic, co&nbsp;je&nbsp;bezvýznamné, prázdné a&nbsp;nicotné, ba&nbsp;ten, pokud všeho přiměřeně užívá a&nbsp;pokud jeho duch dokáže do&nbsp;sebe věci vstřebávat, určitě svede produkovat než to, co&nbsp;je&nbsp;svrchované a&nbsp;ryzí. Je&nbsp;zvláštní přízní osudu, když člověk má&nbsp;dost času, prostředků a&nbsp;spolupracovníků, aby taková díla dokázal uskutečňovat. Patřilo k&nbsp;mým nejkrásnějším chvilkám, když jsem mohl listovat oněmi sbírkami a&nbsp;hroužit se&nbsp;do&nbsp;úvah o&nbsp;tom, co&nbsp;mě&nbsp;zvláště oslovovalo. Snad mě&nbsp;přece jenom ještě někdy osud obdaří svou přízní a&nbsp;budu moci využít nabídku tohohle člověka a&nbsp;tu a&nbsp;tam vykonat cosi, co&nbsp;do&nbsp;posledních mých dnů nebude tak docela bezcenným přírůstkem.“</span></p>
          <p class="chunk" data-nb-ref-number="94" data-nb-words="121" data-nb-chars="669"><span class="idea" data-nb-ref-number="94" id="idea94" data-nb-words="121" data-nb-chars="669">„Otče, podívej,“ opáčil jsem, „já ale teď musím mluvit o&nbsp;jiných věcech; ne&nbsp;a&nbsp;ne se&nbsp;vymanit z&nbsp;úžasu, že&nbsp;můj hostitel sem poslal své kresby, které má&nbsp;tak rád, které nemá zajisté rád o&nbsp;nic méně než své knihy, a&nbsp;z&nbsp;těch nevydá z&nbsp;domu jedinou. Mám z&nbsp;téhle události radost takovou, že&nbsp;nenacházím slov, abych ji&nbsp;i&nbsp;jen zčásti dokázal vyjádřit. Otče, mým citům se&nbsp;v&nbsp;poslední době dostalo takového rozmachu, že&nbsp;to&nbsp;sám nechápu, musím s&nbsp;tebou o&nbsp;tom všem mluvit, musím si&nbsp;s&nbsp;tebou promluvit o&nbsp;spoustě věcí. A&nbsp;musím svému hostiteli co&nbsp;nejvroucněji a&nbsp;nejvřeleji poděkovat, jakmile ho&nbsp;uvidím, tím že&nbsp;ti&nbsp;poslal ty&nbsp;kresby, prokázal mi&nbsp;přízeň tak velikou, jakou mi&nbsp;jen vůbec mohl prokázat.“</span></p>
          <p class="chunk" data-nb-ref-number="95" data-nb-words="16" data-nb-chars="80"><span class="idea" data-nb-ref-number="95" id="idea95" data-nb-words="16" data-nb-chars="80">„Pak tě&nbsp;musím poprosit, abys šel se&nbsp;mnou a&nbsp;ještě se&nbsp;na&nbsp;něco podíval,“ řekl otec.</span></p>
          <p class="chunk" data-nb-ref-number="96" data-nb-words="12" data-nb-chars="65"><span class="idea" data-nb-ref-number="96" id="idea96" data-nb-words="12" data-nb-chars="65">Dovedl mě&nbsp;do&nbsp;svého starověkého pokoje. Matka a&nbsp;sestra šly s&nbsp;námi.</span></p>
          <p class="chunk" data-nb-ref-number="97" data-nb-words="36" data-nb-chars="217"><span class="idea" data-nb-ref-number="97" id="idea97" data-nb-words="36" data-nb-chars="217">U&nbsp;jednoho sloupu, který šňořilo protáhlé zrcadlo ve&nbsp;starobylé obrubě, stál stůl s&nbsp;hudebními nástroji; ten stůl jsem viděl už&nbsp;v&nbsp;Růžovém domě, když se&nbsp;rekonstruoval, a&nbsp;pak na&nbsp;začátku letošního léta, kdy už&nbsp;byl opravený.</span></p>
          <p class="chunk" data-nb-ref-number="98" data-nb-words="7" data-nb-chars="45"><span class="idea" data-nb-ref-number="98" id="idea98" data-nb-words="7" data-nb-chars="45">Nedokázal jsem údivem vypravit ze&nbsp;sebe slovo.</span></p>
          <p class="chunk" data-nb-ref-number="99" data-nb-words="49" data-nb-chars="293"><span class="idea" data-nb-ref-number="99" id="idea99" data-nb-words="49" data-nb-chars="293">Otec, protože ten chápal, co&nbsp;cítím, řekl: „Ten stůl je&nbsp;mým majetkem. Poslali mi&nbsp;ho&nbsp;v&nbsp;tomhle létě a&nbsp;doprovodili prosbou, abych ho&nbsp;postavil mezi jiné své věci jako upomínku na&nbsp;člověka, jehož největším potěšením vždy bylo udělat radost někomu druhému, kdo má&nbsp;zalíbení ve&nbsp;stejných věcech jako on.“</span></p>
          <p class="chunk" data-nb-ref-number="100" data-nb-words="11" data-nb-chars="66"><span class="idea" data-nb-ref-number="100" id="idea100" data-nb-words="11" data-nb-chars="66">„Tak to&nbsp;se&nbsp;musím okamžitě vypravit za&nbsp;svým přítelem,“ vyhrkl jsem.</span></p>
          <p class="chunk" data-nb-ref-number="101" data-nb-words="57" data-nb-chars="294"><span class="idea" data-nb-ref-number="101" id="idea101" data-nb-words="57" data-nb-chars="294">„Díky jsem mu&nbsp;už&nbsp;vyjádřil,“ řekl otec, „ale pokud se&nbsp;za&nbsp;ním hodláš vydat a&nbsp;říci mu&nbsp;je&nbsp;vlastními ústy, bude mě&nbsp;to&nbsp;těšit o&nbsp;to víc.“ Sestra hopkala anebo málem skákala po&nbsp;pokoji a&nbsp;hlaholila: „Já si&nbsp;to&nbsp;myslela, že&nbsp;se&nbsp;zachová takhle, já&nbsp;si&nbsp;to&nbsp;myslela. Ach, to&nbsp;je&nbsp;radost, to&nbsp;je&nbsp;radost! Odjedeš brzy?“</span></p>
          <p class="chunk" data-nb-ref-number="102" data-nb-words="12" data-nb-chars="77"><span class="idea" data-nb-ref-number="102" id="idea102" data-nb-words="12" data-nb-chars="77">„Zítra s&nbsp;prvním rozbřeskem,“ opáčil jsem, „ještě dnes se&nbsp;musí objednat koně.“</span></p>
          <p class="chunk" data-nb-ref-number="103" data-nb-words="39" data-nb-chars="211"><span class="idea" data-nb-ref-number="103" id="idea103" data-nb-words="39" data-nb-chars="211">„Je pozdní roční doba, a&nbsp;tys sotva přijel, synu,“&nbsp;řekla matka; „ale já&nbsp;tě&nbsp;nebudu nijak držet. Ten stůl a&nbsp;ještě více to, jak ten člověk smýšlí, to&nbsp;na&nbsp;otce zapůsobilo jako samo štěstí. Určitě to&nbsp;jsou lidé skvělí.“</span></p>
          <p class="chunk" data-nb-ref-number="104" data-nb-words="9" data-nb-chars="53"><span class="idea" data-nb-ref-number="104" id="idea104" data-nb-words="9" data-nb-chars="53">„Takový nikdo druhý na&nbsp;téhle zemi není,“ vyhrkl jsem.</span></p>
          <p class="chunk" data-nb-ref-number="105" data-nb-words="129" data-nb-chars="715"><span class="idea" data-nb-ref-number="105" id="idea105" data-nb-words="129" data-nb-chars="715">Nemeškal jsem a&nbsp;poslal čeledína na&nbsp;poštu, aby mi&nbsp;na&nbsp;druhý den ráno na&nbsp;čtvrtou hodinu objednal dva koně. Pak jsme ještě mluvili o&nbsp;stole. Otec vykládal o&nbsp;jeho vlastnostech, vysvětloval nám to&nbsp;a&nbsp;ono a&nbsp;objasnil mi&nbsp;v&nbsp;delším vyprávění, proč musí stát zrovna na&nbsp;místě, na&nbsp;kterém stojí. Neřekl jsem nic o&nbsp;otcových obrazech, ač&nbsp;jsem se&nbsp;na&nbsp;ně&nbsp;velice těšil a&nbsp;chtěl o&nbsp;nich s&nbsp;otcem mluvit, nezmínil jsem se&nbsp;nijak podrobněji o&nbsp;svém letošním letním pobývání, nechal jsem uplynout zbytek dne a&nbsp;netrpělivě vyčkával rána. Odpovídal jsem jen tu&nbsp;a&nbsp;tam na&nbsp;otcovy otázky a&nbsp;naslouchal mu, když se&nbsp;znovu rozhovořil o&nbsp;tom, co&nbsp;tohle léto byla pro něj opravdová událost. Než jsme odešli spát, rozloučili jsme se&nbsp;a&nbsp;já se&nbsp;vydal do&nbsp;svých pokojů.</span></p>
          <p class="chunk" data-nb-ref-number="106" data-nb-words="82" data-nb-chars="466"><span class="idea" data-nb-ref-number="106" id="idea106" data-nb-words="82" data-nb-chars="466">Ve&nbsp;tři hodiny ráno jsem si&nbsp;sbalil lehké kožené zavazadlo a&nbsp;za půl hodiny nato jsem byl už&nbsp;oblečen do&nbsp;dobrého cestovního šatu. V&nbsp;jídelně, kde jsem měl zchystanou ještě snídani, čekala na&nbsp;mne matka a&nbsp;sestra. Otec, říkaly, prý ještě slastně spí. Posnídal jsem, koně stáli u&nbsp;domovních vrat, matka se&nbsp;se&nbsp;mnou rozžehnala, sestra šla se&nbsp;mnou ke&nbsp;kočáru, políbila mě&nbsp;tu&nbsp;velmi vroucně a&nbsp;přátelsky, nastoupil jsem do&nbsp;vozu a&nbsp;ten hustou tmou ještě všude panující vyrazil do&nbsp;dáli.</span></p>
          <p class="chunk" data-nb-ref-number="107" data-nb-words="45" data-nb-chars="269"><span class="idea" data-nb-ref-number="107" id="idea107" data-nb-words="45" data-nb-chars="269">Nikdy jsem ještě nejel s&nbsp;vlastními poštovními koňmi, protože vydávat peníze na&nbsp;něco takového jsem pokládal za&nbsp;plýtvání. Teď jsem to&nbsp;udělal, cesta mi&nbsp;neubíhala dost rychle a&nbsp;na každé poště, kde se&nbsp;mi&nbsp;dostalo nových koní a&nbsp;nového kočáru, trvala mi&nbsp;zastávka příliš dlouho.</span></p>
          <p class="chunk" data-nb-ref-number="108" data-nb-words="49" data-nb-chars="264"><span class="idea" data-nb-ref-number="108" id="idea108" data-nb-words="49" data-nb-chars="264">Neptal jsem se&nbsp;otce na&nbsp;dopis, který přišel s&nbsp;kresbami anebo se&nbsp;stolem, také jsem se&nbsp;nedotazoval na&nbsp;to, jak to&nbsp;všechno dorazilo. Otec se&nbsp;o&nbsp;tom rovněž nezmínil. Rozhodl jsem se, že&nbsp;budu nadále věrný tomu, co&nbsp;jsem zamýšlel, a&nbsp;nebudu se&nbsp;stran toho záměru na&nbsp;nic tázat.</span></p>
          <p class="chunk" data-nb-ref-number="109" data-nb-words="76" data-nb-chars="421"><span class="idea" data-nb-ref-number="109" id="idea109" data-nb-words="76" data-nb-chars="421">Jel jsem celý den a&nbsp;celou noc a&nbsp;přerušil jsem jízdu, jen když jsem se&nbsp;nutně musel najíst, a&nbsp;k&nbsp;polednímu druhého dne jsem dorazil do&nbsp;Růžového domu. Zastavil jsem u&nbsp;mříže, čeledínovi, který ani nebyl překvapen, protože si&nbsp;nejspíš už&nbsp;zvykl, že&nbsp;do&nbsp;toho domu přijíždím a&nbsp;zase z&nbsp;něho odjíždím, odevzdal jsem své zavazadlo, kočár a&nbsp;koně jsem poslal zpět na&nbsp;poslední poštu, kam patřili, vešel do&nbsp;domu a&nbsp;poptal se&nbsp;po&nbsp;svém příteli.</span></p>
          <p class="chunk" data-nb-ref-number="110" data-nb-words="7" data-nb-chars="33"><span class="idea" data-nb-ref-number="110" id="idea110" data-nb-words="7" data-nb-chars="33">Prý je&nbsp;ve&nbsp;své pracovně, řekli mi.</span></p>
          <p class="chunk" data-nb-ref-number="111" data-nb-words="10" data-nb-chars="48"><span class="idea" data-nb-ref-number="111" id="idea111" data-nb-words="10" data-nb-chars="48">Dal jsem se&nbsp;ohlásit a&nbsp;vyzvali mě, ať&nbsp;jdu nahoru.</span></p>
          <p class="chunk" data-nb-ref-number="112" data-nb-words="18" data-nb-chars="102"><span class="idea" data-nb-ref-number="112" id="idea112" data-nb-words="18" data-nb-chars="102">Přítel mi&nbsp;s&nbsp;úsměvem vykročil naproti, když jsem k&nbsp;němu vešel. Podotkl jsem, že&nbsp;asi ví, proč přijíždím.</span></p>
          <p class="chunk" data-nb-ref-number="113" data-nb-words="8" data-nb-chars="49"><span class="idea" data-nb-ref-number="113" id="idea113" data-nb-words="8" data-nb-chars="49">„Řekl bych, že&nbsp;si&nbsp;to&nbsp;dokážu domyslet,“ odpověděl.</span></p>
          <p class="chunk" data-nb-ref-number="114" data-nb-words="154" data-nb-chars="864"><span class="idea" data-nb-ref-number="114" id="idea114" data-nb-words="154" data-nb-chars="864">„Pak se&nbsp;nebudete divit,“ řekl jsem, „že v&nbsp;tomhle roce, ač&nbsp;jsem se&nbsp;pro letošek už&nbsp;rozloučil, navýsost spěšně k&nbsp;vám ještě jednou přijíždím, protože jste otci prokázal dvojí radost. Vy&nbsp;jste mi&nbsp;nic neřekl, otec mi&nbsp;také nic nepsal, nejspíš proto aby můj dojem, až&nbsp;tu&nbsp;věc uvidím, byl větší; musel bych být velice nespravedlivý, kdybych nepřijel a&nbsp;nepoděkoval za&nbsp;ten jásot, který propukl v&nbsp;mém srdci. Nevím, čím jsem si&nbsp;zasloužil, že&nbsp;jste udělal, co&nbsp;jste udělal; nevím, jaký vztah máte k&nbsp;mému otci, že&nbsp;mu&nbsp;dáváte tak drahocenný dar a&nbsp;že na&nbsp;něj tak láskyplně myslíte s&nbsp;těmi kresbami. Děkuji vám za&nbsp;to&nbsp;tisíckrát a&nbsp;nade všechno srdečně. Já&nbsp;jsem vám ve&nbsp;svém srdci poděkoval za&nbsp;všechno přátelské, čeho se&nbsp;mi&nbsp;ve&nbsp;vašem domě dostalo; a&nbsp;nabízím vám za&nbsp;to&nbsp;co&nbsp;nejvroucnější dík, který by&nbsp;se&nbsp;vyjádřil nejlépe, kdyby mi&nbsp;bylo dopřáno, abych třeba jen jedinkrát vykonal já&nbsp;něco pro vás.“</span></p>
          <p class="chunk" data-nb-ref-number="115" data-nb-words="272" data-nb-chars="1500"><span class="idea" data-nb-ref-number="115" id="idea115" data-nb-words="272" data-nb-chars="1500">„I&nbsp;na to&nbsp;možná někdy dojde,“ odpověděl hostitel, „nejlepším, co&nbsp;člověk může udělat pro druhého, je&nbsp;to, čím pro něj je. Tím nejpříjemnějším na&nbsp;celé věci je&nbsp;to, že&nbsp;jsem se&nbsp;nemýlil a&nbsp;že váš otec měl ze&nbsp;zásilky radost a&nbsp;že otcova radost udělala radost i&nbsp;vám. Jinak je&nbsp;všechno přece velmi prosté a&nbsp;přirozené, vy&nbsp;jste mi&nbsp;vyprávěl o&nbsp;těch starobylých věcech, co&nbsp;vlastní váš otec a&nbsp;z&nbsp;nichž má&nbsp;potěšení, mluvil jste o&nbsp;jeho obrazech, přinesl jste mu&nbsp;řezbářská díla, na&nbsp;něž dal přestavět malý arkýř ve&nbsp;svém domě, velice jste se&nbsp;snažil vypátrat doplňky k&nbsp;řezbám, dokonce jste si&nbsp;k&nbsp;tomu vyžádal mou radu, a&nbsp;bylo vám nepříjemné, nakolik jste byl nucen obávat se, že&nbsp;to, co&nbsp;hledáte, vzdor všemu úsilí neobjevíte. Napadlo mě, že&nbsp;bych možná mohl vašeho otce potěšit některým ze&nbsp;svých objektů, domluvil jsem se&nbsp;s&nbsp;Eustachem a&nbsp;poslal ten stůl. Že&nbsp;jsem zaslal i&nbsp;ty kresby, i&nbsp;to bylo zcela logické. Vy&nbsp;jste si&nbsp;v&nbsp;minulém roce dal velkou práci a&nbsp;ve Hvězdném dvoře jste vytvořil vyobrazení nábytku a&nbsp;zařízení, abyste otci poskytl i&nbsp;jen obecnou představu o&nbsp;tom, co&nbsp;tu&nbsp;všechno je. Bylo tedy zcela nasnadě, aby se&nbsp;mu&nbsp;poslaly ty&nbsp;kresby, protože v&nbsp;nich je&nbsp;ještě daleko víc, daleko obsáhlejších a&nbsp;vzácnějších věcí, i&nbsp;když jsou pouhou sbírkou jednoho jednotlivého člověka a&nbsp;daleko zaostávají za&nbsp;tím, co&nbsp;nádherných děl existuje tu&nbsp;i&nbsp;onde. Máme tu&nbsp;všelicos ze&nbsp;starého nábytku, můžeme se&nbsp;bez toho a&nbsp;onoho obejít, už&nbsp;jsme se&nbsp;lecčehos zbavili a&nbsp;rádi dáme něco člověku, která z&nbsp;té věci bude mít radost a&nbsp;dokáže o&nbsp;ni pečovat a&nbsp;vážit si&nbsp;jí.“</span></p>
          <p class="chunk" data-nb-ref-number="116" data-nb-words="24" data-nb-chars="143"><span class="idea" data-nb-ref-number="116" id="idea116" data-nb-words="24" data-nb-chars="143">„Nesmírně by&nbsp;mě&nbsp;rmoutilo,“ řekl jsem, „kdybyste si&nbsp;možná i&nbsp;jen vzdáleně myslel, že&nbsp;bych tím, co&nbsp;podnikám, snad mířil k&nbsp;nějakému takovému cíli.“</span></p>
          <p class="chunk" data-nb-ref-number="117" data-nb-words="47" data-nb-chars="279"><span class="idea" data-nb-ref-number="117" id="idea117" data-nb-words="47" data-nb-chars="279">„To jsem si&nbsp;nikdy nemyslel, můj mladý příteli,“ odpověděl mi, „jinak bych byl ty&nbsp;věci vůbec neposílal. Ale blíží se&nbsp;dvanáctá. Pojďte se&nbsp;mnou do&nbsp;jídelny. Sice jsme vůbec netušili, že&nbsp;přijedete; ale snad se&nbsp;něco najde, abyste nemusel strádat hlady, a&nbsp;ani my&nbsp;neutrpíme žádnou újmu.“</span></p>
          <p class="chunk" data-nb-ref-number="118" data-nb-words="7" data-nb-chars="33"><span class="idea" data-nb-ref-number="118" id="idea118" data-nb-words="7" data-nb-chars="33">To&nbsp;řekl a&nbsp;odešli jsme do&nbsp;jídelny.</span></p>
          <p class="chunk" data-nb-ref-number="119" data-nb-words="34" data-nb-chars="196"><span class="idea" data-nb-ref-number="119" id="idea119" data-nb-words="34" data-nb-chars="196">Po&nbsp;jídle mě&nbsp;Gustav dovedl do&nbsp;mého příbytku; ten se&nbsp;udržoval neustále čistý a&nbsp;uklizený a&nbsp;teď ho&nbsp;blaživě vyhříval slabý oheň. Potřeboval jsem si&nbsp;trochu odpočinout a&nbsp;to mírné teplo mi&nbsp;osvěžovalo údy.</span></p>
          <p class="chunk" data-nb-ref-number="120" data-nb-words="264" data-nb-chars="1530"><span class="idea" data-nb-ref-number="120" id="idea120" data-nb-words="264" data-nb-chars="1530">Někdy odpoledne mi&nbsp;můj hostitel řekl: „Ještě nikdy pozdní podzim nebyl tak krásný jako letos, podle mých záznamů o&nbsp;počasí od&nbsp;chvíle, co&nbsp;jsem tady, takový ještě nebyl, a&nbsp;jsou tu&nbsp;všechny příznaky, že&nbsp;tenhle stav potrvá ještě několik dnů. Nikde však takové jasné pozdně podzimní dny nejsou krásnější než v&nbsp;našich hornatých severních končinách. Hluboko dole se&nbsp;nezřídka válejí ranní mlhy, ba&nbsp;řeka denně svým údolím vede ráno mlžné pásy, na&nbsp;vrcholy hornatiny shlíží bezmračná obloha a&nbsp;putuje nad ní&nbsp;čiré slunce, a&nbsp;dokonce ji&nbsp;po&nbsp;celý den neopouští. Proto je&nbsp;i&nbsp;v&nbsp;tuto roční dobu na&nbsp;vysočině poměrně teplo; v&nbsp;končinách v&nbsp;nížině v&nbsp;tu dobu už&nbsp;ovocné stromy střásají listí, nahoře se&nbsp;ještě nejeden březový les, nejedno trnkové houští, nejedny bukové křoviny skví svými zlatými a&nbsp;rudými ozdobami. Vždy odpoledne je&nbsp;pak obvykle i&nbsp;výhled na&nbsp;celou nížinu jasnější než v&nbsp;jakoukoliv dobu v&nbsp;létě. Rozhodli jsme se&nbsp;proto, že&nbsp;se&nbsp;letos ještě jednou vypravíme na&nbsp;vysočinu, tak jak já&nbsp;jsem to&nbsp;v&nbsp;dřívějších dobách dělával nejeden rok. Vzdálenosti tu&nbsp;nejsou nijak velké, a&nbsp;pokud by&nbsp;se&nbsp;snad ohlašovaly předzvěsti, že&nbsp;se&nbsp;povětří sbírá ke&nbsp;změně, můžeme se&nbsp;kdykoli vydat na&nbsp;cestu domů a&nbsp;bez větších potíží dospět zpátky na&nbsp;Strázný dvůr. Ráno dorazí Matylda a&nbsp;Natálie, pojedou s&nbsp;námi, a&nbsp;i Eustach se&nbsp;k&nbsp;nám přidá. Nechcete tu&nbsp;cestu také podniknout s&nbsp;námi a&nbsp;vychutnat si&nbsp;s&nbsp;námi pár dnů líbezné poslední fáze téhle roční doby? Pokud pak bude sněžit anebo pršet, až&nbsp;dojedeme zpátky ke&nbsp;mně do&nbsp;domu, budete se&nbsp;moci vydat domů poštovním vozem a&nbsp;povětří vám neublíží.“</span></p>
          <p class="chunk" data-nb-ref-number="121" data-nb-words="47" data-nb-chars="259"><span class="idea" data-nb-ref-number="121" id="idea121" data-nb-words="47" data-nb-chars="259">„To mi&nbsp;nikdy neublíží,“ opáčil jsem, „protože jsem vůči jeho vlivům odolný, a&nbsp;ani by&nbsp;mě&nbsp;vzhledem k&nbsp;tomu, co&nbsp;vůči vám cítím, nemohlo potkat nic příjemnějšího než putovat nějaký čas spolu s&nbsp;vámi; ale doma o&nbsp;něčem takovém nic nevědí a&nbsp;nejspíš mě&nbsp;čekají už&nbsp;brzy.“</span></p>
          <p class="chunk" data-nb-ref-number="122" data-nb-words="9" data-nb-chars="59"><span class="idea" data-nb-ref-number="122" id="idea122" data-nb-words="9" data-nb-chars="59">„Mohl byste je&nbsp;přece vyrozumět dopisem,“ řekl můj hostitel.</span></p>
          <p class="chunk" data-nb-ref-number="123" data-nb-words="80" data-nb-chars="453"><span class="idea" data-nb-ref-number="123" id="idea123" data-nb-words="80" data-nb-chars="453">„To udělat mohu,“ odvětil jsem. „I&nbsp;když hned co&nbsp;jsem přijel, zase jsem odcestoval, ač&nbsp;jsem byl předtím několik měsíců pryč, jestli mě&nbsp;čekají už&nbsp;v&nbsp;nejbližších dnech, snad přece jenom uznají, že&nbsp;pobýval-li jsem delší dobu u&nbsp;člověka, za&nbsp;nímž jsem se&nbsp;vypravil v&nbsp;záležitosti takové, jaká se&nbsp;odbývá mezi námi, má&nbsp;to&nbsp;svůj důvod v&nbsp;povaze věci. Měli by&nbsp;mi&nbsp;daleko více za&nbsp;zlé, kdybych za&nbsp;stávající situace přijel domů, než když ještě nějakou chvíli pobudu u&nbsp;vás.“</span></p>
          <p class="chunk" data-nb-ref-number="124" data-nb-words="22" data-nb-chars="152"><span class="idea" data-nb-ref-number="124" id="idea124" data-nb-words="22" data-nb-chars="152">„Položil jsem vám svůj dotaz a&nbsp;vyslovil svou nabídku,“ odpověděl můj hostitel, „zachovejte se&nbsp;podle svého nejlepšího uvážení. Co&nbsp;uděláte, bude správné.“</span></p>
          <p class="chunk" data-nb-ref-number="125" data-nb-words="5" data-nb-chars="28"><span class="idea" data-nb-ref-number="125" id="idea125" data-nb-words="5" data-nb-chars="28">„Hned teď napíšu ten dopis.“</span></p>
          <p class="chunk" data-nb-ref-number="126" data-nb-words="8" data-nb-chars="38"><span class="idea" data-nb-ref-number="126" id="idea126" data-nb-words="8" data-nb-chars="38">„Dobře, a&nbsp;já ho&nbsp;ihned pošlu na&nbsp;poštu.“</span></p>
          <p class="chunk" data-nb-ref-number="127" data-nb-words="40" data-nb-chars="223"><span class="idea" data-nb-ref-number="127" id="idea127" data-nb-words="40" data-nb-chars="223">Šel jsem do&nbsp;svých pokojů a&nbsp;napsal dopis otci. Udělal jsem jistě dobře. Otec, matka i&nbsp;sestra by&nbsp;mi&nbsp;asi stěží prominuli, pokud bych se&nbsp;s&nbsp;radostí nepřipojil na&nbsp;krátkou cestu k&nbsp;člověku, který si&nbsp;takhle počínal vůči naší rodině.</span></p>
          <p class="chunk" data-nb-ref-number="128" data-nb-words="38" data-nb-chars="196"><span class="idea" data-nb-ref-number="128" id="idea128" data-nb-words="38" data-nb-chars="196">Když jsem byl s&nbsp;dopisem hotov, snesl jsem ho&nbsp;dolů a&nbsp;tam už&nbsp;na&nbsp;něj čekal čeledín, který se&nbsp;obvykle posílal na&nbsp;pochůzky, a&nbsp;spolu s&nbsp;dalšími objednávkami ho&nbsp;donesl do&nbsp;obce, kde se&nbsp;měl dostat na&nbsp;poštu.</span></p>
          <p class="chunk" data-nb-ref-number="129" data-nb-words="101" data-nb-chars="559"><span class="idea" data-nb-ref-number="129" id="idea129" data-nb-words="101" data-nb-chars="559">Druhý den, už&nbsp;v&nbsp;průběhu dopoledne, dorazila Matylda a&nbsp;Natálie. Zdálo se, že&nbsp;důvod, proč já, když jsem se&nbsp;už&nbsp;rozloučil, znovu jsem přijel do&nbsp;Růžového domu, všechny potěšil. Dívali se&nbsp;na&nbsp;mne přá­telštěji. I&nbsp;Natálie, ač&nbsp;se&nbsp;mi&nbsp;předtím tak vyhýbala, byla jiná. Několikrát, když jsem byl od&nbsp;ní&nbsp;odvrácen, byl jsem si&nbsp;téměř jistý, že&nbsp;na&nbsp;mne určitě upírá pohled, když jsem se&nbsp;ale na&nbsp;ni&nbsp;podíval, hned jej odvrátila. Gustav se&nbsp;ke&nbsp;mně upnul celým srdcem a&nbsp;nikterak to&nbsp;neskrýval. Už&nbsp;jsem věděl, že&nbsp;ke&nbsp;mně vždycky cítil velikou náklonnost, a&nbsp;já mu&nbsp;ji&nbsp;oplácel z&nbsp;hloubi duše.</span></p>
          <p class="chunk" data-nb-ref-number="130" data-nb-words="119" data-nb-chars="704"><span class="idea" data-nb-ref-number="130" id="idea130" data-nb-words="119" data-nb-chars="704">Odpoledne se&nbsp;konaly přípravy na&nbsp;cestu a&nbsp;druhý den ráno ještě před východem slunce jsme vyjeli. S&nbsp;Matyldou jela Natálie a&nbsp;jedna služebná, s&nbsp;mým hostitelem jel Eustach, Gustav a&nbsp;já. Měli jsme se&nbsp;někde v&nbsp;kraji setkat s&nbsp;Rolandem, měl kus cesty jet s&nbsp;námi, a&nbsp;pokud k&nbsp;tomu dojde, rozhodlo se, že&nbsp;Gustav se&nbsp;bude muset přemístit do&nbsp;matčina vozu. Osobitá podoba vysočiny podnítila osobitý plán cesty. Rozhodli jsme se&nbsp;totiž, že&nbsp;přes některé příkré a&nbsp;protáhlejší hory půjdeme vzhůru pěšky a&nbsp;stejně tak přes některé dolů. Tím se&nbsp;asi veškerá společnost občas semkne, jindy se&nbsp;zas rozdělí. Leccos se&nbsp;tak bude moci vychutnávat vespolek, leccos jednotlivě, ale zakrátko se&nbsp;všichni budou moci navzájem o&nbsp;všechno podělit.</span></p>
          <p class="chunk" data-nb-ref-number="131" data-nb-words="27" data-nb-chars="163"><span class="idea" data-nb-ref-number="131" id="idea131" data-nb-words="27" data-nb-chars="163">Než se&nbsp;slunce vyšplhalo na&nbsp;nejvyšší bod svého oblouku, už&nbsp;jsme dorazili na&nbsp;náhorní plošinu, která odděluje nížinný kraj od&nbsp;vysočiny, a&nbsp;jeli k&nbsp;vlastnímu cíli cesty.</span></p>
          <p class="chunk" data-nb-ref-number="132" data-nb-words="423" data-nb-chars="2604"><span class="idea" data-nb-ref-number="132" id="idea132" data-nb-words="423" data-nb-chars="2604">Můj hostitel měl pravdu. V&nbsp;mírném, něžném třpytu odpoledního slunce, které tady hřálo téměř více než v&nbsp;rovinách a&nbsp;údolích nížiny, jeli jsme vstříc líbezné scenérii. I&nbsp;nedůležité okolnosti se&nbsp;spojily, abychom měli cestu příjemnou. Ukázalo se, že&nbsp;písčité cesty vrchoviny, které byly i&nbsp;velice dobře zbudovány, jsou naprosto suché, a&nbsp;přitom se&nbsp;na&nbsp;nich nepráší, což se&nbsp;o&nbsp;cestách dole v&nbsp;nížině říci nedalo, protože ty&nbsp;dílem nasály den co&nbsp;den vždy ranní mlhu, dílem kvůli těžké půdě byly po&nbsp;dlouhé úseky vlhké, studené a&nbsp;špinavé. A&nbsp;tak jsme příjemně ujížděli, všechno bylo jasné, průzračné a&nbsp;klidné. Před námi se&nbsp;vynořoval anebo zase mizel Natáliin žlutý cestovní slamák, tak jak její kočár jel vzhůru povlovným náspem anebo sjížděl po&nbsp;jeho druhé straně dolů. Na&nbsp;bezmračném nebi tkvělo slunce, ale už&nbsp;se&nbsp;hluboko sklánělo k&nbsp;jižní straně, jako kdyby se&nbsp;už&nbsp;chtělo pro tento rok loučit. Jeho paprsky se&nbsp;z&nbsp;posledních sil blyštivě otíraly o&nbsp;nejeden kámen a&nbsp;o&nbsp;pestré barvy křovisek u&nbsp;kamenů. Pole byla sklizena a&nbsp;zorána, spočívala lysá podél vršků a&nbsp;svahů, jen zelené plochy ozimů se&nbsp;z&nbsp;nich zářivě vydělovaly. Domácí zvířectvo, zbavené drtivosti léta, jež je&nbsp;přikovávalo na&nbsp;nepatrný kousek pastviny, chodilo po&nbsp;lukách a&nbsp;vychutnávalo si&nbsp;poznovu pučící trávu, anebo se&nbsp;dokonce procházelo po&nbsp;osetých polích. Lesíky, jež korunovaly nesčetné vršky, třpytily se&nbsp;ještě v&nbsp;té pozdní roční době buď zlatožlutě nepoztrácenou ozdobou listí, anebo načervenale, anebo se&nbsp;tmavou, hory ztékající zelení borovic táhly vzhůru co&nbsp;barevné pásy. A&nbsp;nade vším přesto tkvěl modrý, lehký nádech, který to&nbsp;všechno mírnil a&nbsp;dodával všemu jakýsi laskavý půvab. Zvláště na&nbsp;pozadí údolních zářezů anebo úžlabin byla modrá barva jemná a&nbsp;krásná. Z&nbsp;tohoto ovzduší tu&nbsp;a&nbsp;tam zasvítily vzdálené kostelní věže anebo se&nbsp;třpytily ojedinělé bílé tečky domů. Nížina se&nbsp;osvobodila od&nbsp;ranních mlh, i&nbsp;s&nbsp;vysokými horami, které ji&nbsp;vymezovaly k&nbsp;jihu, prostírala se&nbsp;tu&nbsp;každému a&nbsp;všude viditelná, a&nbsp;jako kdyby se&nbsp;jí&nbsp;zdaleka dotýkala, lemovala tu&nbsp;kopcovitou krajinu, po&nbsp;níž jsme jeli, jako nějaká vzdálená, nadýchaná, mlčenlivá pohádka. Nějaké lidské hemžení bylo stěží vidět, ani meze u&nbsp;polí, neřkuli nějaký příbytek, jen lesknoucí se&nbsp;stuha řeky tu&nbsp;a&nbsp;tam prosvitla tou modří. Bylo až&nbsp;nevýslovné, jak se&nbsp;mi&nbsp;všechno líbilo, daleko více než dříve, když jsem si&nbsp;tuhle končinu trochu bedlivěji prohlížel se&nbsp;svým hostitelem. Hroužil jsem duši do&nbsp;toho spanilého pozdního vzduchu, který všechno halil do&nbsp;svého závoje, nořil jsem ji&nbsp;do&nbsp;hlubokých zářezů, kolem nichž jsme tu&nbsp;a&nbsp;tam přejeli, a&nbsp;s&nbsp;hlubokým vnitřním odhodláním ji&nbsp;odevzdával klidu a&nbsp;tichu, které kolem nás panovalo.</span></p>
          <p class="chunk" data-nb-ref-number="133" data-nb-words="76" data-nb-chars="428"><span class="idea" data-nb-ref-number="133" id="idea133" data-nb-words="76" data-nb-chars="428">Když jsme zlezli jednu protáhlou horu, po&nbsp;níž se&nbsp;cesta jednak táhla kolem drobných skalisek, kolem houštin a&nbsp;luk, jednak ovšem skýtala pohled do&nbsp;strže a&nbsp;za ní&nbsp;na&nbsp;hory, na&nbsp;luka, na&nbsp;pole a&nbsp;na vzdálené pásy lesů, když kočáry jely napřed a&nbsp;celá společnost zvolna šla za&nbsp;nimi, a&nbsp;mnohdy se&nbsp;při tom zastavovala a&nbsp;rozmlouvala, ocitl jsem se&nbsp;po&nbsp;boku Natálie; zeptala se&nbsp;mě, když jsme chvíli mlčeli, jestli se&nbsp;ještě zaobírám španělštinou.</span></p>
          <p class="chunk" data-nb-ref-number="134" data-nb-words="32" data-nb-chars="169"><span class="idea" data-nb-ref-number="134" id="idea134" data-nb-words="32" data-nb-chars="169">Odpověděl jsem jí, že&nbsp;jsem se&nbsp;ji&nbsp;začal učit teprve před nedávnem, že&nbsp;jsem v&nbsp;ní však od&nbsp;té&nbsp;doby neustále postupoval dopředu a&nbsp;vposledku že&nbsp;jsem se&nbsp;odvážil i&nbsp;na Calderóna.</span></p>
          <p class="chunk" data-nb-ref-number="135" data-nb-words="74" data-nb-chars="427"><span class="idea" data-nb-ref-number="135" id="idea135" data-nb-words="74" data-nb-chars="427">Natálie řekla, že&nbsp;jí&nbsp;matka španělštinu doporučila. Že&nbsp;se&nbsp;jí&nbsp;líbí, že&nbsp;od&nbsp;ní&nbsp;neupustí, dokud totiž jí&nbsp;budou na&nbsp;ni&nbsp;síly postačovat, a&nbsp;že nachází v&nbsp;obsahu španělských písemných výtvorů, zvláště v&nbsp;osamělosti romancí, na&nbsp;stezkách poháněčů mezků a&nbsp;ve stržích a&nbsp;v&nbsp;horách podobnost s&nbsp;krajinou, jíž putujeme. Proto prý se&nbsp;jí&nbsp;líbí španělština, že&nbsp;se&nbsp;jí&nbsp;tak líbí tahle země. Kdyby záleželo na&nbsp;ní, prý by&nbsp;nejraději bydlela v&nbsp;těchhle horách.</span></p>
          <p class="chunk" data-nb-ref-number="136" data-nb-words="120" data-nb-chars="703"><span class="idea" data-nb-ref-number="136" id="idea136" data-nb-words="120" data-nb-chars="703">„Mně se&nbsp;tenhle kraj také líbí,“ opáčil jsem, „líbí se&nbsp;mi&nbsp;víc, než bych si&nbsp;kdy byl myslel. Když jsem tu&nbsp;byl poprvé, jeho půvaby na&nbsp;mě&nbsp;vůbec nijak nepůsobily, ba&nbsp;těmi prudkými změnami, a&nbsp;přesto velikou vzájemnou podobností všech zdejších končin mě&nbsp;spíš odpuzovala, než přitahovala. Když jsem pak se&nbsp;svým hostitelem jednou procestoval její větší část, bylo to&nbsp;docela jiné, zjistil jsem, že&nbsp;cítím náklonnost k&nbsp;tomu rozhledu i&nbsp;omezenosti, malosti i&nbsp;velkoleposti, jednoduchosti i&nbsp;rozličnosti. Cítil jsem pohnutí, ačkoliv jsem byl zvyklý na&nbsp;docela jiné tvary a&nbsp;měl je&nbsp;rád, totiž na&nbsp;tvary ve&nbsp;vysokých horách. Dnes však se&nbsp;mi&nbsp;líbí všechno, co&nbsp;nás obklopuje, líbí se&nbsp;mi&nbsp;tak, že&nbsp;to&nbsp;téměř ani nejsem s&nbsp;to vyslovit.“</span></p>
          <p class="chunk" data-nb-ref-number="137" data-nb-words="191" data-nb-chars="1074"><span class="idea" data-nb-ref-number="137" id="idea137" data-nb-words="191" data-nb-chars="1074">„Vidíte, tak to&nbsp;bývá vždy,“ opáčila. „Když jsem sem s&nbsp;otcem zajela poprvé, to&nbsp;jsem arci byla ještě v&nbsp;dětských letech, bylo mi&nbsp;to&nbsp;nepřestajné stoupání a&nbsp;klesání tak nepříjemné, že&nbsp;jsem strašlivě toužila, abychom už&nbsp;byli zpátky v&nbsp;našem městě a&nbsp;na jeho rovinách. Po&nbsp;dlouhé době jsem pak s&nbsp;matkou projížděla těmihle končinami a&nbsp;později znovu a&nbsp;znovu, se&nbsp;stejnými lidmi jako dnes, vyjma vás, a&nbsp;pokaždé mi&nbsp;ten kraj a&nbsp;jeho utváření, ba&nbsp;i&nbsp;jeho obyvatelé byli milejší. I&nbsp;to je&nbsp;zvláštní a&nbsp;příjemné, že&nbsp;se&nbsp;dá&nbsp;spojit putování kočárem a&nbsp;putování pěší. Když člověk vystoupí z&nbsp;kočáru, jak to&nbsp;děláme teď, a&nbsp;vydá se&nbsp;vzhůru na&nbsp;některou táhlou horu anebo po&nbsp;ní&nbsp;schází dolů, je&nbsp;pak člověku kraj známější, než když sedí pořád v&nbsp;kočáře. Víc se&nbsp;nám přiblíží. Křoviska u&nbsp;cesty, kamenné zdi, které tu&nbsp;tak často zakládají kolem polí, březové lesíky se&nbsp;vším tím titěrným, co&nbsp;roste pod jeho kmeny, louky, které se&nbsp;táhnou do&nbsp;nějaké rokle, a&nbsp;koruny stromů, které z&nbsp;rokle hledí vzhůru, má&nbsp;člověk rovnou před očima. Po&nbsp;rovinách se&nbsp;chvatně přejede kolem. Tady je&nbsp;zrovna taková jedna rokle, jak jsem říkala.“</span></p>
          <p class="chunk" data-nb-ref-number="138" data-nb-words="29" data-nb-chars="154"><span class="idea" data-nb-ref-number="138" id="idea138" data-nb-words="29" data-nb-chars="154">Na&nbsp;chvilku jsme se&nbsp;zastavili a&nbsp;dívali se&nbsp;dolů do&nbsp;rokle. Nikdo z&nbsp;nás vůbec nic neříkal. Konečně jsem se&nbsp;jí&nbsp;zeptal, odkudpak ví, že&nbsp;se&nbsp;učím španělský jazyk.</span></p>
          <p class="chunk" data-nb-ref-number="139" data-nb-words="13" data-nb-chars="75"><span class="idea" data-nb-ref-number="139" id="idea139" data-nb-words="13" data-nb-chars="75">„Řekl nám to&nbsp;náš hostitel,“ odvětila, „řekl nám i&nbsp;to, že&nbsp;čtete Calde­róna.“</span></p>
          <p class="chunk" data-nb-ref-number="140" data-nb-words="39" data-nb-chars="234"><span class="idea" data-nb-ref-number="140" id="idea140" data-nb-words="39" data-nb-chars="234">Když tohle prozradila, šli jsme dál. Ostatní přátelé, kteří byli před námi, se&nbsp;zastavili a&nbsp;rozmlouvali a&nbsp;my jsme je&nbsp;dohonili. Debata byla obecnější a&nbsp;obecnější a&nbsp;týkala se&nbsp;většinou toho, co&nbsp;bylo vidět docela blízko anebo hodně daleko.</span></p>
          <p class="chunk" data-nb-ref-number="141" data-nb-words="158" data-nb-chars="895"><span class="idea" data-nb-ref-number="141" id="idea141" data-nb-words="158" data-nb-chars="895">Protože po&nbsp;západu slunce se&nbsp;hned velmi ochladilo a&nbsp;nebylo účelem naší cesty zmáhat velké úseky, ale vychutnávat, co&nbsp;nám čas a&nbsp;cesta skýtaly, zastavili jsme, když se&nbsp;slunce sneslo za&nbsp;lem lesa, a&nbsp;nastěhovali jsme se&nbsp;do&nbsp;noclehárny. Cesta byla členěna tak, abychom v&nbsp;tu dobu dojeli vždy do&nbsp;větší osady. Ještě jsme si&nbsp;vyšli ven. Scenérie se&nbsp;za&nbsp;dobu tak krátkou neuvěřitelně proměnila! Slunce, jež skýtá život a&nbsp;vdechuje barvy, zmizelo, všechno bylo téměř jednobarevné, chlad v&nbsp;povětří byl citelný, kdesi hluboko dole na&nbsp;lukách se&nbsp;velice brzy už&nbsp;táhly stuhy mlh, daleké vysoké hory se&nbsp;ost­ře rýsovaly v&nbsp;jasném povětří, kdežto nížina se&nbsp;rozplývala a&nbsp;měnila v&nbsp;závoj. Obloha na&nbsp;západě byla nad temnými lesy jasně žlutá, z&nbsp;toho a&nbsp;z&nbsp;onoho příbytku stoupal k&nbsp;ní nejeden sloup kouře a&nbsp;záhy už&nbsp;se&nbsp;tu&nbsp;a&nbsp;tam blyštěla nějaká ta&nbsp;hvězda, nad vlnami lesa na&nbsp;západě se&nbsp;objevil jemný srpek měsíce a&nbsp;snášel se&nbsp;do&nbsp;nich.</span></p>
          <p class="chunk" data-nb-ref-number="142" data-nb-words="26" data-nb-chars="146"><span class="idea" data-nb-ref-number="142" id="idea142" data-nb-words="26" data-nb-chars="146">Vešli jsme do&nbsp;pokoje, v&nbsp;němž pro nás zatopili, tam jsme snědli večeři, ještě chvíli jsme poseděli a&nbsp;debatovali a&nbsp;poté jsme odešli do&nbsp;svých ložnic.</span></p>
          <p class="chunk" data-nb-ref-number="143" data-nb-words="42" data-nb-chars="251"><span class="idea" data-nb-ref-number="143" id="idea143" data-nb-words="42" data-nb-chars="251">Druhý den byla na&nbsp;lukách a&nbsp;na polích průzračná jinovatka. Mlhové stuhy kolem nás zmizely, všechno bylo ostré a&nbsp;jiskřivé, jen nížina byla jedna jediná vzdouvající se&nbsp;mlha a&nbsp;za ní&nbsp;se&nbsp;svými svěžími a&nbsp;slunečnými sněhovými poli zřetelně tyčily vysoké hory.</span></p>
          <p class="chunk" data-nb-ref-number="144" data-nb-words="30" data-nb-chars="178"><span class="idea" data-nb-ref-number="144" id="idea144" data-nb-words="30" data-nb-chars="178">Krátce poté, co&nbsp;vyšlo slunce, jeli jsme dál a&nbsp;záhy byly cítit jeho mírné paprsky. Uvědomovali jsme si&nbsp;je, jinovatka roztála a&nbsp;zakrátko se&nbsp;nám krajina ukazovala taková jako včera.</span></p>
          <p class="chunk" data-nb-ref-number="145" data-nb-words="67" data-nb-chars="415"><span class="idea" data-nb-ref-number="145" id="idea145" data-nb-words="67" data-nb-chars="415">Zašli jsme do&nbsp;kostela, v&nbsp;němž můj hostitel dal na&nbsp;starých dřevořezbách provádět opravy. Ale zrovna teď nebylo toho příliš vidět. Část věcí se&nbsp;kdysi odeslala do&nbsp;Růžového domu, další se&nbsp;odlomila a&nbsp;ležela tu&nbsp;připravená k&nbsp;zabalení. Kostel byl malý a&nbsp;hodně starý. Postavili ho&nbsp;úplně v&nbsp;počátcích gotického umění. Jeho vyobrazení bylo mezi Eustachovými stavebními nákresy. Když jsme si&nbsp;kostel prohlédli, jeli jsme zas dál.</span></p>
          <p class="chunk" data-nb-ref-number="146" data-nb-words="16" data-nb-chars="95"><span class="idea" data-nb-ref-number="146" id="idea146" data-nb-words="16" data-nb-chars="95">Odpoledne se&nbsp;k&nbsp;nám připojil Roland. Očekával nás v&nbsp;jednom hostinci, kde naše koně dostali píci.</span></p>
          <p class="chunk" data-nb-ref-number="147" data-nb-words="31" data-nb-chars="164"><span class="idea" data-nb-ref-number="147" id="idea147" data-nb-words="31" data-nb-chars="164">Ježto jsme v&nbsp;domě pobyli nějakou dobu a&nbsp;později při jiné příležitosti, kdy jsme kus cesty šli pěšky, znovu jsem si&nbsp;všiml, že&nbsp;jeho pohled tu&nbsp;a&nbsp;tam ulpívá na&nbsp;Natálii.</span></p>
          <p class="chunk" data-nb-ref-number="148" data-nb-words="42" data-nb-chars="234"><span class="idea" data-nb-ref-number="148" id="idea148" data-nb-words="42" data-nb-chars="234">V&nbsp;knize, kterou vezl s&nbsp;sebou, měl kresby a&nbsp;do památníku si&nbsp;zapisoval postřehy a&nbsp;náměty. Prozradil to&nbsp;a&nbsp;ono z&nbsp;knihy i&nbsp;z&nbsp;památníku, pokud to&nbsp;putování dovolilo, a&nbsp;slíbil, že&nbsp;večer, až&nbsp;dorazíme do&nbsp;ubytovny, ještě leccos dalšího nám ukáže.</span></p>
          <p class="chunk" data-nb-ref-number="149" data-nb-words="182" data-nb-chars="1063"><span class="idea" data-nb-ref-number="149" id="idea149" data-nb-words="182" data-nb-chars="1063">Druhý den odpoledne jsme dorazili do&nbsp;Obratova a&nbsp;prohlédli si&nbsp;kostel a&nbsp;krásný vyřezávaný hlavní oltář. Teď se&nbsp;mi&nbsp;líbil daleko více, než když jsem ho&nbsp;tu&nbsp;kdysi poprvé viděl ještě spolu se&nbsp;svým hostitelem a&nbsp;s&nbsp;Eustachem. Nechápal jsem, jak jsem tehdy mohl před tímhle mimořádným dílem stát tak málo zaujatě; protože mimořádný mi&nbsp;připadal i&nbsp;vzdor vadám, které, jak jsem viděl, najdou se&nbsp;nejspíš na&nbsp;každém díle staroněmeckého umění, které však jsem na&nbsp;díle sochařském, jež stálo na&nbsp;schodišti mého přítele, nikterak nenacházel. Pobyli jsme v&nbsp;kostele dlouho a&nbsp;byl bych v&nbsp;něm rád pobyl ještě déle. Než se&nbsp;mi&nbsp;do&nbsp;srdce vedral klid, vážnost, důstojnost a&nbsp;dětinnost tohohle díla, vlila se&nbsp;mi&nbsp;do&nbsp;něho úcta, ba&nbsp;téměř hrůza, a&nbsp;prostota celého výtvoru při velikém bohatství jednotlivostí konejšila zrak i&nbsp;mysl. Debatovali jsme o&nbsp;tom díle a&nbsp;z&nbsp;rozhovoru jsem teď naprosto zřetelně poznal, že&nbsp;tehdy i&nbsp;před tímhle dílem oni dva muži brali ohledy na&nbsp;mou neznalost, a&nbsp;já jim v&nbsp;srdci za&nbsp;to&nbsp;děkoval. Umínil jsem si, že&nbsp;někdy vytvořím podrobné vyobrazení téhle dřevořezby a&nbsp;přivezu ji&nbsp;otci.</span></p>
          <p class="chunk" data-nb-ref-number="150" data-nb-words="15" data-nb-chars="86"><span class="idea" data-nb-ref-number="150" id="idea150" data-nb-words="15" data-nb-chars="86">Podotkl jsem, že&nbsp;umění kdysi působilo nevýslovně silně a&nbsp;dnes je&nbsp;to&nbsp;všechno asi jinak.</span></p>
          <p class="chunk" data-nb-ref-number="151" data-nb-words="782" data-nb-chars="4656"><span class="idea" data-nb-ref-number="151" id="idea151" data-nb-words="782" data-nb-chars="4656">„V&nbsp;umění se&nbsp;vyskytl nejeden počátek,“ řekl můj hostitel. „Když si&nbsp;člověk prohlíží díla, která se&nbsp;nám uchovala z&nbsp;časů hodně starých, z&nbsp;časů egyptských říší, říše asyrské, médské, perské, říše indické, maloasijské, řecké, římské&nbsp;– leccos se&nbsp;vydobývá ze&nbsp;země až&nbsp;teprve v&nbsp;našich časech, leccos ještě čeká, až&nbsp;bude v&nbsp;budoucnu objeveno, kdo ví, jestli věci hodné ocenění neskrývá dokonce Amerika&nbsp;–, když si&nbsp;člověk ta&nbsp;díla prohlíží a&nbsp;když pročítá ty&nbsp;nejlepší spisy, jaké se&nbsp;napsaly o&nbsp;vývoji umění, vidí, že&nbsp;lidé, když hnětli ten nebo onen výtvor, jaký měl být podoben výtvoru Božího Stvořitele&nbsp;– a&nbsp;to je&nbsp;přece umění, bere části Stvoření, větší nebo menší, a&nbsp;napodobuje je&nbsp;–, vždycky uvízli v&nbsp;začátcích, jsou to&nbsp;do&nbsp;jisté míry děti, které se&nbsp;opičí. Kdo kdy vůbec napodobil i&nbsp;jen třeba stéblo trávy tak věrně, jak rostou v&nbsp;milionech na&nbsp;louce, kdo kdy kámen, oblak, vodu, hory, krásná obratná zvířata, nádherné lidské údy, aby nezaostávaly za&nbsp;svými vzory jako nějaké pouhé jejich stíny, a&nbsp;kdo kdy vůbec dokázal zpodobit nekonečnost ducha, která je&nbsp;uložena už&nbsp;v&nbsp;konečnosti jednotlivých věcí, v&nbsp;bouři, v&nbsp;úrodnosti země s&nbsp;jejími vichry, mračny, v&nbsp;samotném glóbu a&nbsp;pak v&nbsp;nekonečnosti vesmíru? Nebo kdo dokázal pojmout onoho ducha? Některé národy byly stále přemýšlivější a&nbsp;vroucnější, jiné se&nbsp;vyvíjely v&nbsp;cosi většího a&nbsp;rozlehlejšího, jiné zas se&nbsp;s&nbsp;duší cudnou a&nbsp;ryzí smířily se&nbsp;svou obecnou podobou a&nbsp;jiné byly prosté a&nbsp;jednoduché. Nic z&nbsp;toho jednotlivě není uměním, všechno dohromady je&nbsp;umění, co&nbsp;tu&nbsp;bylo a&nbsp;co ještě přijde. My&nbsp;se&nbsp;podobáme dětem i&nbsp;v&nbsp;tom, že&nbsp;když děti uplácají z&nbsp;prsti dům, kostel, horu, jež se&nbsp;i&nbsp;jen vzdáleně sobě podobá, mají z&nbsp;něčeho takového radost větší, než když se&nbsp;dívají na&nbsp;nějaký nesrovnatelně krásnější dům, na&nbsp;krásnější kostel anebo na&nbsp;krásnější horu samotnou. Je&nbsp;v&nbsp;naší povaze, že&nbsp;máme pocity vřelejší a&nbsp;slastnější, když vidíme uměním vytvořenou krajinu, květiny anebo člověka, než když tyhle objekty máme před sebou skutečné. Děti obdivují ducha dítěte; ten přece toho nápodobou vytvořil tolik, a&nbsp;my v&nbsp;umění obdivujeme to, že&nbsp;duch toho kterého člověka pro nás jakoby takřka smyslově uchopitelně, něco, co&nbsp;milujeme a&nbsp;ctíme, napodobil, i&nbsp;když s&nbsp;chybami, po&nbsp;tom, koho se&nbsp;snažíme svým rozumem pojmout, jejž nedokážeme vtáhnout do&nbsp;omezeného okruhu naší lásky, před nímž tváří v&nbsp;tvář jeho majestátu stojíme ve&nbsp;zbožnosti a&nbsp;v&nbsp;pokoře, s&nbsp;úctou a&nbsp;s&nbsp;mrazením stále větším, čím blíže jej poznáváme. Proto je&nbsp;umění jednou větví náboženství, a&nbsp;proto své nejkrásnější období u&nbsp;všech národů zažilo ve&nbsp;službách náboženství. Kam až&nbsp;může s&nbsp;oním dotvářením dospět, to&nbsp;vědět není schopen nikdo. Jestliže tu&nbsp;byly počátky tak krásné, jako například v&nbsp;helénství, nicméně zase klesly zpět, pak nelze říci, že&nbsp;umění zahynulo; nastanou další počátky, budou se&nbsp;tvořit docela jinak, je-li a&nbsp;bude-li základem u&nbsp;všech totéž, totiž božskost; a&nbsp;nikdo nedokáže říci, co&nbsp;bude za&nbsp;deset tisíc, za&nbsp;sto tisíc let, za&nbsp;miliony let anebo za&nbsp;stovky bilionů let, jelikož nikdo nezná Stvořitelův plán s&nbsp;lidským pokolením na&nbsp;zemi. Proto také v&nbsp;umění není nic úplně nehezké, dokud to&nbsp;ještě je&nbsp;umělecké dílo, to&nbsp;jest, dokud nepopírá božskost, naopak ji&nbsp;dokáže vyjádřit, a&nbsp;proto také není v&nbsp;něm nic tak krásné, že&nbsp;by&nbsp;se&nbsp;taková krása nedala překonat, protože to&nbsp;by&nbsp;pak už&nbsp;byla sama božskost, ne&nbsp;pokus lidsky ji&nbsp;vyjádřit. Ze&nbsp;stejné příčiny ne&nbsp;všechna díla z&nbsp;nejkrásnějších dob jsou stejně krásná a&nbsp;ne všechna z&nbsp;časů nejupadlejších a&nbsp;nejsurovějších stejně ošklivá. Co&nbsp;by&nbsp;bylo umění, kdyby povznést se&nbsp;k&nbsp;božskosti, ať&nbsp;už&nbsp;je&nbsp;ten stupeň k&nbsp;onomu povznesení jakkoli vysoký anebo nízký, bylo snadné tak, že&nbsp;by&nbsp;u&nbsp;mnohých, ač&nbsp;nemají v&nbsp;sobě vnitřní velikost a&nbsp;nemohou ji&nbsp;ani nijak soustředit, dosáhlo nějaké viditelné podoby? Božskost by&nbsp;nemusela být tak veliká a&nbsp;umění by&nbsp;nás tak neuchvacovalo. Proto je&nbsp;umění tak veliké, že&nbsp;existují nesčetná vzepnutí k&nbsp;božskosti, ale nenacházejí umělecký výraz, odevzdanost, věrnost povinnosti, modlitbu, ryzost změny, a&nbsp;z&nbsp;nich se&nbsp;těšíme, z&nbsp;nich se&nbsp;radost může povznést k&nbsp;nejvyšším vrcholkům, a&nbsp;přesto z&nbsp;ní nepovstává umělecký cit. Může být něčím vyšším, jako cosi svrchovaného může se&nbsp;tváří v&nbsp;tvář nekonečnosti dokonce proměnit ve&nbsp;zbožnění, a&nbsp;je proto něčím vážnějším a&nbsp;přísnějším než umělecký cit, nemá však v&nbsp;sobě spanilost jeho půvabu. Proto je&nbsp;umění možné pouze v&nbsp;jistém omezení, v&nbsp;němž přibližování k&nbsp;božskosti lemuje kouzelná moc smyslů a&nbsp;svůj výraz nachází právě ve&nbsp;smyslech. Proto jedině člověk má&nbsp;umění a&nbsp;bude je&nbsp;mít, dokud on&nbsp;tu&nbsp;bude, jakkoliv se&nbsp;umělecký výraz může proměňovat. Bylo by&nbsp;hodno nejvyšších tužeb, kdyby poté, co&nbsp;se&nbsp;dovrší vše lidské, nějaký duch veškeré umění lidského rodu od&nbsp;jeho vzniku až&nbsp;do&nbsp;chvíle, kdy pomine, mohl shrnout a&nbsp;přehlédnout.“</span></p>
          <p class="chunk" data-nb-ref-number="152" data-nb-words="27" data-nb-chars="140"><span class="idea" data-nb-ref-number="152" id="idea152" data-nb-words="27" data-nb-chars="140">Matylda na&nbsp;to&nbsp;odpověděla s&nbsp;úsměvem: „To by&nbsp;ve&nbsp;velkém bylo to, co&nbsp;teď děláš v&nbsp;malém, a&nbsp;byla by&nbsp;k&nbsp;tomu zapotřebí věčnost a&nbsp;nekonečný prostor.“</span></p>
          <p class="chunk" data-nb-ref-number="153" data-nb-words="23" data-nb-chars="134"><span class="idea" data-nb-ref-number="153" id="idea153" data-nb-words="23" data-nb-chars="134">„Kdo ví, jak to&nbsp;všechno s&nbsp;tímhle bude,“ opáčil můj hostitel, „a ono bude tady jako všude jinde dobré být odevzdaný, důvěřovat, čekat.“</span></p>
          <p class="chunk" data-nb-ref-number="154" data-nb-words="20" data-nb-chars="125"><span class="idea" data-nb-ref-number="154" id="idea154" data-nb-words="20" data-nb-chars="125">Eustach rozevřel desky, v&nbsp;nichž měl kresbu oltáře a&nbsp;nákresy částí kostela, samotného kostela a&nbsp;objektů, které v&nbsp;kostele byly.</span></p>
          <p class="chunk" data-nb-ref-number="155" data-nb-words="17" data-nb-chars="111"><span class="idea" data-nb-ref-number="155" id="idea155" data-nb-words="17" data-nb-chars="111">Porovnali jsme kresbu s&nbsp;oltářem, leckdo k&nbsp;tomu leccos podotkl, leccos pochválil, leccos navrhl k&nbsp;opravě kresby.</span></p>
          <p class="chunk" data-nb-ref-number="156" data-nb-words="39" data-nb-chars="216"><span class="idea" data-nb-ref-number="156" id="idea156" data-nb-words="39" data-nb-chars="216">Prohlédli jsme si&nbsp;i&nbsp;kostel, prohlédli jsme si&nbsp;jeho části, podívali jsme se&nbsp;na&nbsp;náhrobky a&nbsp;mezi nimi i&nbsp;na velký červený kámen, na&nbsp;němž je&nbsp;vyobrazen muž s&nbsp;vysokým krásným čelem, ten který dal vzniknout kostelu a&nbsp;oltáři.</span></p>
          <p class="chunk" data-nb-ref-number="157" data-nb-words="52" data-nb-chars="278"><span class="idea" data-nb-ref-number="157" id="idea157" data-nb-words="52" data-nb-chars="278">Ten den jsme zůstali v&nbsp;Obratově. Vystoupali jsme na&nbsp;horu, na&nbsp;níž se&nbsp;tyčil starý zámek, a&nbsp;podívali se&nbsp;na&nbsp;zámek a&nbsp;na zahradu ve&nbsp;stavu hluboce podzimním. Zašli jsme na&nbsp;místa, kde bývali dávní mocní a&nbsp;bohatí, co&nbsp;tu&nbsp;kdysi žili, a&nbsp;i člověk, jehož přičiněním stojí v&nbsp;údolí onen kostel.</span></p>
          <p class="chunk" data-nb-ref-number="158" data-nb-words="115" data-nb-chars="666"><span class="idea" data-nb-ref-number="158" id="idea158" data-nb-words="115" data-nb-chars="666">„Co všechno ti&nbsp;lidé vykonali,“ řekl můj hostitel, „bude nejspíš zčásti zapsáno v&nbsp;listinách a&nbsp;na pergamenech, které jsou v&nbsp;zámcích a&nbsp;v&nbsp;domech v&nbsp;tomhle kraji a&nbsp;tu a&nbsp;tam i&nbsp;ve vzdálených městech. Někdo zčásti ví&nbsp;o&nbsp;těch skutcích, většině lidí jsou vesměs neznámé, a&nbsp;ti, kteří chodí po&nbsp;stopách, jež zanechali jejich předkové, často nevědí, kdo to&nbsp;byli. Nebylo by&nbsp;nepatřičné, kdyby se&nbsp;ve&nbsp;všech zemích otevřela sklepení s&nbsp;korespondencí a&nbsp;sepsaly se&nbsp;i&nbsp;jednotlivé příběhy rodin a&nbsp;končin, které se&nbsp;často důvěrněji dotýkají našich srdcí a&nbsp;jsou konkrétnější než velké dějiny velkých říší. Možná se&nbsp;už&nbsp;leckdo vydává na&nbsp;tuhle cestu, jenže asi jenom tu&nbsp;a&nbsp;tam, a&nbsp;ne správným krokem.“</span></p>
          <p class="chunk" data-nb-ref-number="159" data-nb-words="50" data-nb-chars="292"><span class="idea" data-nb-ref-number="159" id="idea159" data-nb-words="50" data-nb-chars="292">Z&nbsp;Obratova jsme se&nbsp;druhého dne dali směrem k&nbsp;výše položeným končinám země, byly v&nbsp;ní lesy hustší a&nbsp;rozsáhlejší než v&nbsp;končinách, kterými jsme doposud projížděli, a&nbsp;v&nbsp;dopoledním šeru nám z&nbsp;ní temnotou jehličnatých stromů a&nbsp;červení buků hleděly vstříc široké a&nbsp;do dáli se&nbsp;táhnoucí horské hřbety.</span></p>
          <p class="chunk" data-nb-ref-number="160" data-nb-words="60" data-nb-chars="349"><span class="idea" data-nb-ref-number="160" id="idea160" data-nb-words="60" data-nb-chars="349">Můj hostitel měl pravdu. Jeden den byl hezčí než druhý. Ani ta&nbsp;nejnepatrnější mlha se&nbsp;neválela po&nbsp;zemi, po&nbsp;níž jsme putovali, ani ten nejnepatrnější mráček netkvěl na&nbsp;nebi, které se&nbsp;klenulo nad námi. Slunce nás přátelsky provázelo den co&nbsp;den, a&nbsp;kdykoliv se&nbsp;loučilo, jako kdyby nám slibovalo, že&nbsp;druhý den ráno se&nbsp;zase objeví a&nbsp;bude stejně přátelské.</span></p>
          <p class="chunk" data-nb-ref-number="161" data-nb-words="37" data-nb-chars="208"><span class="idea" data-nb-ref-number="161" id="idea161" data-nb-words="37" data-nb-chars="208">Roland s&nbsp;námi pobyl tři dny, pak od&nbsp;nás odjel, předtím ještě kresby a&nbsp;další písemnosti uložil do&nbsp;kočáru mého hostitele. Chtěl, než propukne špatné počasí, ještě pobýt v&nbsp;kraji a&nbsp;pak se&nbsp;vrátit do&nbsp;Růžového domu.</span></p>
          <p class="chunk" data-nb-ref-number="162" data-nb-words="59" data-nb-chars="367"><span class="idea" data-nb-ref-number="162" id="idea162" data-nb-words="59" data-nb-chars="367">Všechno bylo na&nbsp;tomhle putování milé a&nbsp;přívětivé, rozhovory byly důvěrné a&nbsp;příjemné a&nbsp;všechno, malý starý kostel, v&nbsp;němž se&nbsp;kdysi modlívali věřící, rozvaliny hradeb na&nbsp;jedné hoře, kde kdysi bydlívali mocní a&nbsp;panovační lidé, strom na&nbsp;výšině, který tam osaměle stál, domek u&nbsp;cesty, na&nbsp;nějž svítilo slunce, všechno to&nbsp;nabývalo osobitého něžného půvabu a&nbsp;jistého významu.</span></p>
          <p class="chunk" data-nb-ref-number="163" data-nb-words="17" data-nb-chars="96"><span class="idea" data-nb-ref-number="163" id="idea163" data-nb-words="17" data-nb-chars="96">Osmého dne jsme obrátili kočáry znovu k&nbsp;jihu a&nbsp;devátého dne večer jsme dorazili na&nbsp;Strázný dvůr.</span></p>
          <p class="chunk" data-nb-ref-number="164" data-nb-words="43" data-nb-chars="265"><span class="idea" data-nb-ref-number="164" id="idea164" data-nb-words="43" data-nb-chars="265">Než jsem se&nbsp;zchystal na&nbsp;cestu domů, ještě jsem si&nbsp;prohlédl leckterý z&nbsp;nádherných obrazů mého hostitele, vtiskl si&nbsp;do&nbsp;duše leccos mimořádného z&nbsp;knih, uviděl milované tváře lidí, kteří mě&nbsp;obklopovali, a&nbsp;také nejeden pohled kraje, který se&nbsp;chystal k&nbsp;hlubokému strnutí.</span></p>
          <p class="chunk" data-nb-ref-number="165" data-nb-words="42" data-nb-chars="264"><span class="idea" data-nb-ref-number="165" id="idea165" data-nb-words="42" data-nb-chars="264">Srdce se&nbsp;mi&nbsp;vznášelo a&nbsp;překypovalo, a&nbsp;jako kdyby se&nbsp;mi&nbsp;na&nbsp;duchu rozlévala otázka, jestli takové počínání, jestli umění, literatura, věda popisují a&nbsp;dovršují život, anebo jestli existuje ještě něco vzdálenějšího, co&nbsp;ho&nbsp;obklopuje a&nbsp;vlévá do&nbsp;něho štěstí daleko větší.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_014.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>