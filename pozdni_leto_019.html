<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Oznámení">
    <meta name="apple-mobile-web-app-capable" content="yes">
    <title>Oznámení</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Adalbert Stifter: Pozdní léto">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Pozdní léto">
    <meta property="og:title" content="Pozdní léto">
    <meta property="og:type" content="book">
    <meta property="og:book:author" content="Adalbert Stifter">
    <meta property="twitter:title" content="Adalbert Stifter: Pozdní léto">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./pozdni_leto_018.html">
    <link rel="next" href="./pozdni_leto_020.html">
    <meta name="nb-order" content="15">
    <link rel="self" href="pozdni_leto_019.html">
    <meta name="nb-identifier" content="stifter-pozdni-leto-c4c6540">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="20728" data-nb-chars="120495">
    <nav role="doc-toc">
      <ul class="plain section">
        <li><a href="pozdni_leto_005.html">Domácí pohoda</a></li>
        <li><a href="pozdni_leto_006.html">Poutník</a></li>
        <li><a href="pozdni_leto_007.html">Zastavení</a></li>
        <li><a href="pozdni_leto_008.html">Nocleh</a></li>
        <li><a href="pozdni_leto_009.html">Rozloučení</a></li>
        <li><a href="pozdni_leto_010.html">Návštěva</a></li>
        <li><a href="pozdni_leto_011.html">Setkání</a></li>
        <li><a href="pozdni_leto_012.html">Rozšíření</a></li>
        <li><a href="pozdni_leto_013.html">Sblížení</a></li>
        <li><a href="pozdni_leto_014.html">Nahlédnutí</a></li>
        <li><a href="pozdni_leto_015.html">Slavnost</a></li>
        <li><a href="pozdni_leto_016.html">Spolek</a></li>
        <li><a href="pozdni_leto_017.html">Věci se vyvíjejí</a></li>
        <li><a href="pozdni_leto_018.html">Důvěra</a></li>
        <li><a href="pozdni_leto_019.html">Oznámení</a></li>
        <li><a href="pozdni_leto_020.html">Ohlédnutí</a></li>
        <li><a href="pozdni_leto_021.html">Závěr</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_018.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="8"><span class="idea" data-nb-ref-number="1" id="idea1" data-nb-words="1" data-nb-chars="8">Oznámení</span></h1>
        <section>
          <p class="chunk" data-nb-ref-number="2" data-nb-words="254" data-nb-chars="1419"><span class="idea" data-nb-ref-number="2" id="idea2" data-nb-words="254" data-nb-chars="1419">Doma mě&nbsp;ještě nečekali, protože jsem jim dal dopisem zprávu, že&nbsp;se&nbsp;svým hostitelem podniknu malou výpravu do&nbsp;jednoho starobylého kostela. Také si&nbsp;představovali, že&nbsp;se&nbsp;ještě jednou vydám na&nbsp;místo, kde jsem ve&nbsp;velehorách pobýval, a&nbsp;že na&nbsp;zpáteční cestě nějaký čas pobudu ve&nbsp;Hvězdném dvoře. Mýlili se&nbsp;však; ač&nbsp;jsem totiž byl tam i&nbsp;onde, nebyl jsem nikde dlouho; a&nbsp;srdce na&nbsp;mne naléhalo, abych svým nejbližším vyznal, jak si&nbsp;stojí mé&nbsp;záležitosti. Když jsem to&nbsp;udělal, byli dojati daleko méně, než jsem očekával. Měli radost, ale jak říkali, věděli, že&nbsp;to&nbsp;tak bude, ba&nbsp;to, že&nbsp;se&nbsp;věci budou teď takto vyvíjet, tušili prý už&nbsp;celé roky. V&nbsp;Růžovém domě a&nbsp;ve Hvězdném dvoře, prohlásili, by&nbsp;se&nbsp;ke&nbsp;mně nebyli asi chovali tak přátelsky a&nbsp;laskavě, kdyby mě&nbsp;neměli rádi a&nbsp;kdyby i&nbsp;to, co&nbsp;se&nbsp;teď událo, nepovažovali za&nbsp;věc milou, jejíž známky se&nbsp;přece určitě daly tušit, už&nbsp;když se&nbsp;rodila. Jakkoli mi&nbsp;tenhle názor byl příjemný, protože vyjevoval, jak o&nbsp;mně smýšlejí mí&nbsp;blízcí, přesto jsem si&nbsp;nemohl nemyslet, že&nbsp;takhle vidí celou záležitost pouze mí&nbsp;blízcí, prostě proto, že&nbsp;to&nbsp;jsou mí&nbsp;blízcí, a&nbsp;že mě&nbsp;také proto považují za&nbsp;hodného přijetí mezi ony příbuzné. Já&nbsp;jsem to&nbsp;ovšem viděl jinak, protože jsem znal Natálii a&nbsp;její okolí a&nbsp;byl jsem s&nbsp;to vytušit, jakou má&nbsp;cenu. To, co&nbsp;mě&nbsp;potkalo, nemohl jsem nepovažovat než za&nbsp;štěstí, které mi&nbsp;přivedl v&nbsp;ústrety příznivý osud; a&nbsp;musel jsem se&nbsp;snažit, abych takového štěstí byl víc a&nbsp;více hoden.</span></p>
          <p class="chunk" data-nb-ref-number="3" data-nb-words="34" data-nb-chars="214"><span class="idea" data-nb-ref-number="3" id="idea3" data-nb-words="34" data-nb-chars="214">Otec řekl, že&nbsp;je&nbsp;všechno dobré, matka v&nbsp;rozlítostnělém a&nbsp;radostném rozpoložení trousila znovu a&nbsp;znovu výroky, že&nbsp;pro svazek tak závažný není vůbec nic zchystáno; sestra na&nbsp;mne zhusta pohlížela zadumaně a&nbsp;přemítavě.</span></p>
          <p class="chunk" data-nb-ref-number="4" data-nb-words="36" data-nb-chars="211"><span class="idea" data-nb-ref-number="4" id="idea4" data-nb-words="36" data-nb-chars="211">Vyslovil jsem naléhavou prosbu, aby rodiče stáli při mně a&nbsp;já to, co&nbsp;je&nbsp;v&nbsp;současné situaci nezbytné učinit, udělal co&nbsp;nejpřípadněji, a&nbsp;také jsem projevil přání vykonat nějakou větší cestu, tak jak to&nbsp;mínil otec.</span></p>
          <p class="chunk" data-nb-ref-number="5" data-nb-words="328" data-nb-chars="1892"><span class="idea" data-nb-ref-number="5" id="idea5" data-nb-words="328" data-nb-chars="1892">„Nezbytných je&nbsp;několik věcí,“ řekl otec. „Především, mám za&nbsp;to, očekává se, že&nbsp;se&nbsp;tví rodiče seznámí s&nbsp;onou rodinou; protože by&nbsp;nebylo vhodné, aby se&nbsp;rodina nevěstina rodině ženichově představovala první. Krom toho mi&nbsp;tvůj hostitel prokázal leccos příjemného, a&nbsp;já mu&nbsp;to&nbsp;dosud nemohl oplatit. Nadto ti&nbsp;musí tvůj hostitel oznámit některé věci, jež považuje za&nbsp;nezbytné; a&nbsp;konečně měl bys opravdu, tak jak po&nbsp;tom sám toužíš, vykonat větší cestu, abys přinejmenším obecně poznal blíže lidi a&nbsp;svět. Co&nbsp;budou dělat tvé protějšky, je&nbsp;jejich věc, a&nbsp;my tady musíme vyčkat. Naší záležitostí teď je&nbsp;udělat to, co&nbsp;je&nbsp;naší povinností, tak abychom se&nbsp;ani nedrali do&nbsp;popředí, ani aby se&nbsp;stalo něco, co&nbsp;by&nbsp;vzbuzovalo dojem, že&nbsp;si&nbsp;málo vážíme toho, co&nbsp;se&nbsp;nám tímto svazkem naskýtá. Myslím, že&nbsp;nejpřirozenější pořadí by&nbsp;bylo tohle: Nejdřív si&nbsp;musíš poslechnout přítelovo vyjádření, protože ti&nbsp;to&nbsp;už&nbsp;bezvýhradně nabízel. Pak se&nbsp;s&nbsp;tvou matkou vydám k&nbsp;matce tvé nevěsty a&nbsp;při té&nbsp;příležitosti zajdu za&nbsp;tvým hostitelem. A&nbsp;konečně můžeš navrhnout, že&nbsp;bys rád podnikl tu&nbsp;cestu, aby sis prohloubil vzdělání. Protože však tvůj hostitel sám jednou řekl, že&nbsp;než se&nbsp;ti&nbsp;vyjádří, měl bys dojít většího klidu, a&nbsp;protože by&nbsp;na&nbsp;druhé straně nebylo slušné nějak příliš naléhat, nemůžeš se&nbsp;teď sebrat, rovnou za&nbsp;ním jít a&nbsp;požádat ho, ať&nbsp;se&nbsp;vysloví, ty&nbsp;musíš nechat uplynout nějaký čas a&nbsp;zajet za&nbsp;ním později, možná v&nbsp;zimě. On&nbsp;tak také uvidí, že&nbsp;nejsi na&nbsp;jedné straně vtíravý a&nbsp;že na&nbsp;druhé straně, když za&nbsp;ním přijedeš v&nbsp;tu neobvyklou roční dobu, přesto dáváš najevo touhu pohnout se&nbsp;svou záležitostí. A&nbsp;abys bezpečněji došel nezbytného klidu, navrhuji ti, aby ses se&nbsp;mnou vydal na&nbsp;malou cestu do&nbsp;kraje, kde jsem se&nbsp;narodil, vyjedeme zakrátko. Až&nbsp;pak v&nbsp;zimě přijedeš za&nbsp;svým hostitelem, můžeš mu&nbsp;vyřídit naše pozdravy a&nbsp;říci mu, že&nbsp;až&nbsp;začne krásnější roční doba, zajedeme za&nbsp;ním a&nbsp;požádáme pro tebe o&nbsp;ruku dcery jeho přítelkyně.“</span></p>
          <p class="chunk" data-nb-ref-number="6" data-nb-words="28" data-nb-chars="173"><span class="idea" data-nb-ref-number="6" id="idea6" data-nb-words="28" data-nb-chars="173">Všichni s&nbsp;tím návrhem naprosto souhlasili. Zejména se&nbsp;radovala matka, když slyšela, že&nbsp;otec zcela spontánně přišel na&nbsp;ten záměr s&nbsp;cestou, jehož smysl by&nbsp;byla vůbec neuhodla.</span></p>
          <p class="chunk" data-nb-ref-number="7" data-nb-words="53" data-nb-chars="300"><span class="idea" data-nb-ref-number="7" id="idea7" data-nb-words="53" data-nb-chars="300">„Musím se&nbsp;cvičit,“ opáčil otec, „když mám na&nbsp;jaře vyjet na&nbsp;Vy­sočinu až&nbsp;těsně k&nbsp;horám, vydat se&nbsp;na&nbsp;cestu, která nás přivede rovněž do&nbsp;Růžového dvora a&nbsp;bůhví kam až&nbsp;daleko; protože pokud lidi, kteří jsou věčně doma, popadne chuť vandrovat, pak jejich cestování nebere konce a&nbsp;jezdí od&nbsp;kraje ke&nbsp;kraji.“</span></p>
          <p class="chunk" data-nb-ref-number="8" data-nb-words="103" data-nb-chars="595"><span class="idea" data-nb-ref-number="8" id="idea8" data-nb-words="103" data-nb-chars="595">Já&nbsp;však na&nbsp;to&nbsp;řekl: „Protože Klotylda ještě nikdy neviděla hory, protože v&nbsp;téhle celé záležitosti je&nbsp;téměř úplně odstrčená, protože jsem jí&nbsp;vždycky sliboval, že&nbsp;ji&nbsp;dovezu do&nbsp;hor, a&nbsp;protože možná splně­ní tohohle slibu zase budu muset odsunout, kdyžtě se&nbsp;vydám na&nbsp;tu&nbsp;delší cestu, navrhuji jí, aby až&nbsp;budu s&nbsp;otcem z&nbsp;té naší kratší cesty zpátky, strávila se&nbsp;mnou část podzimu ve&nbsp;velehorách. Podzimní dny, i&nbsp;ty v&nbsp;pozdním podzimu, jsou v&nbsp;horách většinou velice krásné a&nbsp;uvidíme v&nbsp;tom průzračnějším vzduchu dále, než se&nbsp;často dá&nbsp;vidět v&nbsp;dusném a&nbsp;na bouřky bohatém období měsíců června anebo července.“</span></p>
          <p class="chunk" data-nb-ref-number="9" data-nb-words="45" data-nb-chars="240"><span class="idea" data-nb-ref-number="9" id="idea9" data-nb-words="45" data-nb-chars="240">Klotylda přijala ten návrh s&nbsp;radostí a&nbsp;já jsem jí&nbsp;slíbil, že&nbsp;jí&nbsp;v&nbsp;době, která uplyne do&nbsp;odjezdu s&nbsp;otcem, rád vysvětlím, co&nbsp;všechno bude potřebovat stran šatů a&nbsp;ostatních věcí na&nbsp;výpravu do&nbsp;hor, a&nbsp;které věci si&nbsp;může přichystat, až&nbsp;budu pryč.</span></p>
          <p class="chunk" data-nb-ref-number="10" data-nb-words="21" data-nb-chars="139"><span class="idea" data-nb-ref-number="10" id="idea10" data-nb-words="21" data-nb-chars="139">„Pokud musím nabýt klidu, abych si&nbsp;poslechl vyjádření svého přítele,“ dodal jsem, „pak tyhle cesty mohou být k&nbsp;tomu nejlepším prostředkem.“</span></p>
          <p class="chunk" data-nb-ref-number="11" data-nb-words="32" data-nb-chars="183"><span class="idea" data-nb-ref-number="11" id="idea11" data-nb-words="32" data-nb-chars="183">Otec a&nbsp;matka byli s&nbsp;mým návrhem nadmíru spokojeni. Matka řekla pouze, že&nbsp;bude Klotyldě pomáhat s&nbsp;přípravami a&nbsp;zejména že&nbsp;dohlédne, aby bylo po&nbsp;ruce všechno, co&nbsp;patří k&nbsp;ochraně zdraví.</span></p>
          <p class="chunk" data-nb-ref-number="12" data-nb-words="20" data-nb-chars="105"><span class="idea" data-nb-ref-number="12" id="idea12" data-nb-words="20" data-nb-chars="105">Opáčil jsem, to&nbsp;že&nbsp;je&nbsp;výtečné a&nbsp;že i&nbsp;já po&nbsp;cestě zařídím všechno, aby Klotyldino zdraví pak nedošlo újmy.</span></p>
          <p class="chunk" data-nb-ref-number="13" data-nb-words="51" data-nb-chars="305"><span class="idea" data-nb-ref-number="13" id="idea13" data-nb-words="51" data-nb-chars="305">Druhý den jsme skutečně začali probírat, které věci bude Klo­tylda na&nbsp;cestu potřebovat. Klotylda se&nbsp;čile dala do&nbsp;pořizování. Načrtl jsem seznam nezbytností a&nbsp;ten jsem postupně doplňoval. Když uplynul nějaký čas, měl jsem za&nbsp;to, že&nbsp;je&nbsp;seznam už&nbsp;víceméně úplný a&nbsp;že teď už&nbsp;se&nbsp;stěží něco podstatného opomene.</span></p>
          <p class="chunk" data-nb-ref-number="14" data-nb-words="10" data-nb-chars="52"><span class="idea" data-nb-ref-number="14" id="idea14" data-nb-words="10" data-nb-chars="52">Zatím zvolna nastal den, kdy jsem měl s&nbsp;otcem odjet.</span></p>
          <p class="chunk" data-nb-ref-number="15" data-nb-words="287" data-nb-chars="1695"><span class="idea" data-nb-ref-number="15" id="idea15" data-nb-words="287" data-nb-chars="1695">Časně ráno jsme se&nbsp;usadili v&nbsp;lehkém cestovním kočáře, který otec používal vždy, když musel urazit delší vzdálenosti. Teď už&nbsp;dlouho z&nbsp;přístřešku pro kočáry nevyjel. Na&nbsp;matčin rozkaz jej několik dnů před odjezdem ti, kdo se&nbsp;v&nbsp;tom vyznali, podrobili bedlivé prohlídce, jestli nemá nějaké skryté vady, které by&nbsp;nám mohly přivodit takovou nebo onakou újmu. Když všichni souhlasně prohlásili, že&nbsp;tomu tak není, byla spokojená. Měli jsme poštovní koně, ty&nbsp;jsme měnili na&nbsp;příslušných zastávkách, a&nbsp;tam jsme vždycky pobyli tak dlouho, jak nám bylo milé. Každý večer otec pokaždé dal zastavit ještě za&nbsp;denního světla, obstaral se&nbsp;nocleh a&nbsp;před večeří jsme si&nbsp;ještě vyrazili na&nbsp;procházku. V&nbsp;těch dnech, kdy jsem s&nbsp;otcem trávil víc hodin jednu po&nbsp;druhé, než tomu bylo kdy předtím, promlouval jsem s&nbsp;ním i&nbsp;víc než kdy jindy. Bavili jsme se&nbsp;o&nbsp;věcech umění; otec mi&nbsp;vyprávěl o&nbsp;svých obrazech, řekl mi&nbsp;leccos, co&nbsp;jsem dosud nevěděl, o&nbsp;tom, jak je&nbsp;získal, a&nbsp;vyslovoval se&nbsp;v&nbsp;dobrém o&nbsp;jejich umělecké hodnotě, došel ke&nbsp;svým kamenům a&nbsp;leccos mi&nbsp;o&nbsp;nich vyložil; povídali jsme si&nbsp;o&nbsp;knihách, které nám oběma byly dobře známy, dohadovali jsme se&nbsp;o&nbsp;jejich hodnotě, buď o&nbsp;literární, nebo o&nbsp;vědecké, a&nbsp;připomínali jsme si&nbsp;navzájem části obsahu; mluvili jsme i&nbsp;o&nbsp;událostech doby a&nbsp;o&nbsp;stavu našeho státu. Otec mi&nbsp;posléze vyprávěl o&nbsp;svých obchodních záležitostech a&nbsp;seznamoval mě&nbsp;s&nbsp;podstatou a&nbsp;s&nbsp;postavením svého podniku. Ukazoval mi&nbsp;části krajiny, kterou jsme projížděli, a&nbsp;informoval mě&nbsp;o&nbsp;osudech nejedné rodiny, která v&nbsp;tom anebo onom úseku téhle končiny bydlela. Takhle jsme čtvrtého dne dorazili na&nbsp;místo, které jsme si&nbsp;stanovili. Ta&nbsp;krajina mi&nbsp;byla naprosto neznámá, protože na&nbsp;svých putováních jsem sem nikdy nedorazil.</span></p>
          <p class="chunk" data-nb-ref-number="16" data-nb-words="204" data-nb-chars="1237"><span class="idea" data-nb-ref-number="16" id="idea16" data-nb-words="204" data-nb-chars="1237">Na&nbsp;okraji lesa, který ohraničuje sever našeho kraje, táhne se&nbsp;údolí, které kdysi bylo lesem a&nbsp;teď ve&nbsp;své náruči hýčkalo roztroušené domky, jednotlivá pole, louky skály, rokle a&nbsp;řinoucí se&nbsp;vody. Jeden z&nbsp;domků, zpola ztesaný ze&nbsp;dřeva a&nbsp;zpola vyzděný, byl otcovo rodné stavení. Bylo na&nbsp;kraji lesíka, jehož předchůdcem byl rozsáhlý les, který kdysi pokrýval celou tuhle končinu. K&nbsp;západu je&nbsp;zakrývala skupina rozlehlých a&nbsp;hustě u&nbsp;sebe rostoucích buků, takže mu&nbsp;větry odsud nemohly nijak vadit, k&nbsp;východu je&nbsp;zaštiťovala skála, na&nbsp;sever rozlehlý pás lesa a&nbsp;na jih hledělo na&nbsp;nikoliv nepodstatné veliké louky a&nbsp;pole, jejichž výnosnost stran obilí byla malá, stran pícnin mimořádná, takže i&nbsp;stáda tu&nbsp;byla hojnější. Zajeli jsme do&nbsp;hostince v&nbsp;údolí, dali vyložit naše cestovní věci, zamluvili si&nbsp;příbytek na&nbsp;několik dnů a&nbsp;poté jsme zavítali k&nbsp;hodně vzdáleným příbuzným, kteří teď obývali dům, z&nbsp;něhož pocházel otec. Bylo k&nbsp;polednímu. Přijali nás velice přátelsky, když jsme se&nbsp;prohlásili, a&nbsp;chtěli, abychom si&nbsp;dali zavazadla přenést k&nbsp;nim a&nbsp;bydleli u&nbsp;nich. Teprve na&nbsp;důtklivé otcovy námitky, že&nbsp;bychom je&nbsp;připravili o&nbsp;pohodlí a&nbsp;sami žádné nezískali, ustoupili a&nbsp;už pouze žádali, abychom u&nbsp;nich zůstali na&nbsp;nadcházející oběd, s&nbsp;čímž jsme souhlasili.</span></p>
          <p class="chunk" data-nb-ref-number="17" data-nb-words="330" data-nb-chars="1898"><span class="idea" data-nb-ref-number="17" id="idea17" data-nb-words="330" data-nb-chars="1898">Když jsme usedli ve&nbsp;velké obývací světnici, ukázal mi&nbsp;otec prostorný javorový stůl, u&nbsp;něhož kdysi on&nbsp;a&nbsp;jeho sourozenci jídali. Stůl už&nbsp;byl starý, ale otec říkal, že&nbsp;stojí ještě v&nbsp;témž rohu, svítí na&nbsp;něj dvě okna a&nbsp;září slunce, které padá dovnitř, jako kdysi. Ukázal mi&nbsp;svou někdejší ložnici, která byla vedle světnice. Pak jsme vyšli z&nbsp;jizby, ukázal mi&nbsp;schodiště, jež ústilo do&nbsp;dřevěného průchodu, který vedl kolem celého dvora, a&nbsp;studnu, jejíž průzračná voda pořád ještě vytékala do&nbsp;žulového koryta; to&nbsp;dal postavit už&nbsp;jeho pradědeček, ukázal mi&nbsp;chlév, stodolu a&nbsp;za ní&nbsp;lesní cestu, po&nbsp;níž, ještě téměř dítě, s&nbsp;holí v&nbsp;ruce odešel z&nbsp;domova, aby si&nbsp;hledal štěstí v&nbsp;cizině. Dokonce jsme si&nbsp;vyšli do&nbsp;kraje a&nbsp;tam jsme se&nbsp;procházeli. Otec se&nbsp;často zastavoval a&nbsp;rozpomínal se&nbsp;ještě na&nbsp;různé ovoce, které tehdy rostlo na&nbsp;rozličných místech, když s&nbsp;tabulkou, na&nbsp;níž byla červená a&nbsp;černá písmena, chodil do&nbsp;čtvrthodiny vzdáleného dřevěného domku, co&nbsp;stál u&nbsp;silnice, obklopovaly jej buky a&nbsp;byla v&nbsp;něm škola pro všechny děti v&nbsp;údolí. Otec říkal, že&nbsp;to&nbsp;všechno je&nbsp;ještě jako za&nbsp;dob jeho dětství, stejná ohraničení, stejné úzké polní pěšiny a&nbsp;tytéž vodní příkopy a&nbsp;studniční strouhy. Říkal, že&nbsp;mu&nbsp;připadá, jako kdyby na&nbsp;louce rostly dokonce tytéž květy arniky, na&nbsp;které se&nbsp;díval jako chlapec, a&nbsp;když mě&nbsp;dovedl ke&nbsp;kamennému vršku, který byl na&nbsp;kraji polí, větve maliní se&nbsp;vzpínaly vzhůru, ostružiny samý trn se&nbsp;vinuly kolem kamenů a&nbsp;všude bujelo jahodové listí, stejné, jako když ještě jako chlapec jahody trhával. Od&nbsp;kamenného pahorku jsme odešli na&nbsp;prostou stravu, kterou jsme pojedli s&nbsp;příbuznými. Po&nbsp;jídle jsme se&nbsp;s&nbsp;nynějším majitelem prošli po&nbsp;všech usedlostech. Otec říkal, tam že&nbsp;jeho otec oral, vláčel, kopal, tady že&nbsp;jeho matka se&nbsp;sestrou, s&nbsp;děvečkou a&nbsp;s&nbsp;nádeníky sklízeli seno, tam že&nbsp;krávy a&nbsp;kozy chodily do&nbsp;lesa, tak jako tam chodí teď, a&nbsp;jeho nejbližší že&nbsp;vypadali, tak jako vypadají zdejší lidé teď.</span></p>
          <p class="chunk" data-nb-ref-number="18" data-nb-words="20" data-nb-chars="112"><span class="idea" data-nb-ref-number="18" id="idea18" data-nb-words="20" data-nb-chars="112">Když jsme se&nbsp;vrátili, rozloučili jsme se, otec poděkoval za&nbsp;po­hoštění a&nbsp;řekl, že&nbsp;k&nbsp;večeru ještě do&nbsp;domku zajde.</span></p>
          <p class="chunk" data-nb-ref-number="19" data-nb-words="124" data-nb-chars="720"><span class="idea" data-nb-ref-number="19" id="idea19" data-nb-words="124" data-nb-chars="720">Když jsme byli v&nbsp;pokoji v&nbsp;hostinci, otec otevřel zavazadlo a&nbsp;vyndal z&nbsp;něho rozličné věci, které byly určeny pro obyvatele domku, v&nbsp;němž jsme jedli. Nikdy mi&nbsp;předtím neřekl, jaké že&nbsp;obyvatele zastihneme v&nbsp;domku jeho rodičů, dojista to&nbsp;ani sám dobře nevěděl. Neměl jsem tedy pohotově žádné dárky. Otec však myslel i&nbsp;na tuhle okolnost, dal mi&nbsp;několik věcí, zejména látky, drobné šperky a&nbsp;podobně, a&nbsp;měl jsem je&nbsp;rozdat, až&nbsp;večer zajdeme do&nbsp;domku. Nechtěl brát dárky s&nbsp;sebou hned poprvé, když jsme přišli na&nbsp;návštěvu, protože považoval za&nbsp;nevhodné, aby vešel do&nbsp;domu obtížen dary a&nbsp;rovnou ze&nbsp;sebe vysypal: „Myslím, že&nbsp;tohle považujete za&nbsp;nejdůležitější.“ Teď však jim už&nbsp;byl cosi dlužen a&nbsp;mohl vyjádřit vděk za&nbsp;hezké přijetí.</span></p>
          <p class="chunk" data-nb-ref-number="20" data-nb-words="50" data-nb-chars="273"><span class="idea" data-nb-ref-number="20" id="idea20" data-nb-words="50" data-nb-chars="273">Když jsme v&nbsp;domku rozdali dárky a&nbsp;sklidili za&nbsp;ně&nbsp;radost a&nbsp;díky těch, kdo je&nbsp;přijali, což byli dva manželé středních let a&nbsp;jejich dva synové, jedna dcera a&nbsp;jedna věkovitá babička&nbsp;– sloužícího a&nbsp;dvě děvečky nepočítaje&nbsp;–, nastala mezitím noc, a&nbsp;my se&nbsp;vrátili do&nbsp;naší ubytovny.</span></p>
          <p class="chunk" data-nb-ref-number="21" data-nb-words="103" data-nb-chars="600"><span class="idea" data-nb-ref-number="21" id="idea21" data-nb-words="103" data-nb-chars="600">Pobyli jsme v&nbsp;té končině ještě čtyři dny. Otec spolu se&nbsp;mnou zašel na&nbsp;nejedno místo, které si&nbsp;kdysi zamiloval, k&nbsp;malému jezeru, na&nbsp;jedno skalisko, z&nbsp;něhož byl krásný rozhled, na&nbsp;jednu zahradu u&nbsp;jednoho nepříliš dalekého stavení podobajícího se&nbsp;zámku, do&nbsp;oné dřevěné školy a&nbsp;především do&nbsp;kostela vzdáleného půldruhé hodiny cesty, jenž byl pro celé údolí dům boží a&nbsp;kolem něhož se&nbsp;rozkládal hřbitov, kde odpočíval jeho otec a&nbsp;jeho matka. Bílá mramorová tabulka, kterou tu&nbsp;dal spolu s&nbsp;bratrem umístit, ctila jejich památku. Jinak otec skoro v&nbsp;každou denní dobu také chodil po&nbsp;pěšinách v&nbsp;polích a&nbsp;v&nbsp;lese.</span></p>
          <p class="chunk" data-nb-ref-number="22" data-nb-words="128" data-nb-chars="709"><span class="idea" data-nb-ref-number="22" id="idea22" data-nb-words="128" data-nb-chars="709">Druhého dne jsme se&nbsp;vydali nazpátek k&nbsp;naší rodině. Časně zrána jsme ještě zašli za&nbsp;svými příbuznými. Tak jak to&nbsp;u&nbsp;venkovanů v&nbsp;takových případech bývá, oblékli se&nbsp;krásněji než jindy a&nbsp;očekávali nás. Srdečně jsme se&nbsp;rozloučili. Slíbil jsem, ježto jsem beztak byl zvyklý na&nbsp;různé putování a&nbsp;zajel už&nbsp;do&nbsp;nejednoho kraje, že&nbsp;přijedu znovu i&nbsp;sem a&nbsp;zavítám do&nbsp;malého domku častěji. Otec řekl, že&nbsp;možná zase přijede, anebo také ne, jak už&nbsp;to&nbsp;v&nbsp;takovém věku bývá. Člověk musí čekat, co&nbsp;bůh dopustí. Ti&nbsp;lidé šli s&nbsp;námi do&nbsp;hostince a&nbsp;zůstali tu, dokud jsme nenastoupili do&nbsp;kočáru. Z&nbsp;toho, co&nbsp;říkali na&nbsp;rozloučenou, a&nbsp;z&nbsp;jejich děkování jsem poznal, že&nbsp;jim otec dojista dal i&nbsp;notnou částku peněz. Dlouho se&nbsp;dívali za&nbsp;námi.</span></p>
          <p class="chunk" data-nb-ref-number="23" data-nb-words="30" data-nb-chars="167"><span class="idea" data-nb-ref-number="23" id="idea23" data-nb-words="30" data-nb-chars="167">Když jsme odjížděli, otec byl zpočátku vážný a&nbsp;skoupý na&nbsp;slovo, nejspíš mu&nbsp;bylo těžko u&nbsp;srdce. Pak se&nbsp;mezi námi znovu rozvinula debata, jakou jsme vedli při cestě sem.</span></p>
          <p class="chunk" data-nb-ref-number="24" data-nb-words="13" data-nb-chars="69"><span class="idea" data-nb-ref-number="24" id="idea24" data-nb-words="13" data-nb-chars="69">Navečer třetího dne po&nbsp;odjezdu jsme byli už&nbsp;zase doma v&nbsp;rodném městě.</span></p>
          <p class="chunk" data-nb-ref-number="25" data-nb-words="36" data-nb-chars="221"><span class="idea" data-nb-ref-number="25" id="idea25" data-nb-words="36" data-nb-chars="221">Matka byla velmi potěšena, že&nbsp;otci ten jedenáctidenní pobyt na&nbsp;čerstvém vzduchu tak prospěl. Nejenom že&nbsp;mu&nbsp;líce krásně zruměněly, byly teď plnější a&nbsp;oči daleko jasnější, než když pořád civí na&nbsp;písemnosti ve&nbsp;své kanceláři.</span></p>
          <p class="chunk" data-nb-ref-number="26" data-nb-words="95" data-nb-chars="551"><span class="idea" data-nb-ref-number="26" id="idea26" data-nb-words="95" data-nb-chars="551">„To jsou než počáteční účinky a&nbsp;důsledky podnětů na&nbsp;tělesné orgány, jaké skýtá změna,“ řekl otec, „průběhem doby si&nbsp;krev, svaly a&nbsp;nervy na&nbsp;svěží vzduch a&nbsp;na pohyb zvyknou a&nbsp;tvář už&nbsp;nebude tak ruměnět a&nbsp;oči zas naběhnou. Ovšem hodně pobytu na&nbsp;svěžím vzduchu a&nbsp;řádný pohyb, do&nbsp;něhož se&nbsp;nebudou vtírat žádné starosti, bude mít daleko příznivější vliv na&nbsp;zdraví než neustálé vysedávání v&nbsp;místnostech a&nbsp;poddávání myšlenkám na&nbsp;budoucnost. Také si&nbsp;jednou, a&nbsp;kdo ví, jak blízko je&nbsp;ta&nbsp;doba, budeme vychutnávat takové štěstí a&nbsp;pořádně se&nbsp;z&nbsp;něho budeme radovat.“</span></p>
          <p class="chunk" data-nb-ref-number="27" data-nb-words="52" data-nb-chars="287"><span class="idea" data-nb-ref-number="27" id="idea27" data-nb-words="52" data-nb-chars="287">„Budeme se&nbsp;radovat, jestli si&nbsp;ho&nbsp;budeš ty&nbsp;vychutnávat,“ opáčila matka, „ty ho&nbsp;postrádáš nejvíc, a&nbsp;ty ho&nbsp;také nejvíc potřebuješ. My&nbsp;ostatní můžeme zajít do&nbsp;naší zahrady a&nbsp;do okolí města, ty&nbsp;se&nbsp;pořád utíkáš do&nbsp;té&nbsp;své šeré jizby. Kdyžs to&nbsp;ale říkal už&nbsp;tolikrát, snad to&nbsp;jednou bude pravda.“</span></p>
          <p class="chunk" data-nb-ref-number="28" data-nb-words="12" data-nb-chars="75"><span class="idea" data-nb-ref-number="28" id="idea28" data-nb-words="12" data-nb-chars="75">„Bude to&nbsp;jednou pravda, matko,“ odpověděl jí&nbsp;otec, „bude to&nbsp;jednou pravda.“</span></p>
          <p class="chunk" data-nb-ref-number="29" data-nb-words="21" data-nb-chars="110"><span class="idea" data-nb-ref-number="29" id="idea29" data-nb-words="21" data-nb-chars="110">Otočila se&nbsp;k&nbsp;nám, měli jsme potvrdit, že&nbsp;otec nikdy nevypadal tak zdravě a&nbsp;tak vesele jako po&nbsp;té&nbsp;krátké cestě.</span></p>
          <p class="chunk" data-nb-ref-number="30" data-nb-words="3" data-nb-chars="15"><span class="idea" data-nb-ref-number="30" id="idea30" data-nb-words="3" data-nb-chars="15">Uznali jsme to.</span></p>
          <p class="chunk" data-nb-ref-number="31" data-nb-words="56" data-nb-chars="311"><span class="idea" data-nb-ref-number="31" id="idea31" data-nb-words="56" data-nb-chars="311">Teď se&nbsp;však muselo také pomýšlet ještě na&nbsp;další cestu, protože v&nbsp;tomhle roce se&nbsp;v&nbsp;létě cestovalo, a&nbsp;my ji&nbsp;museli podniknout, mou a&nbsp;Klotyldinu výpravu do&nbsp;hor. Už&nbsp;tu&nbsp;byl podzim, jak jsem mohl postřehnout na&nbsp;listí buků u&nbsp;otcova rodného domku, které užuž nabývalo rudé barvy, než opadá. Už&nbsp;nebylo možné ztrácet čas.</span></p>
          <p class="chunk" data-nb-ref-number="32" data-nb-words="23" data-nb-chars="154"><span class="idea" data-nb-ref-number="32" id="idea32" data-nb-words="23" data-nb-chars="154">Pro Klotyldu přípravy skončily, já&nbsp;žádné nepotřeboval, protože jsem byl pořád zchystaný, a&nbsp;tak jsme se&nbsp;mohli bezodkladně vydat na&nbsp;svou domluvenou výpravu.</span></p>
          <p class="chunk" data-nb-ref-number="33" data-nb-words="35" data-nb-chars="206"><span class="idea" data-nb-ref-number="33" id="idea33" data-nb-words="35" data-nb-chars="206">Matka mi&nbsp;velice kladla na&nbsp;srdce, aby se&nbsp;sestře nic nepřihodilo, otec řekl, abychom si&nbsp;užívali volného času zcela podle svého uvážení, a&nbsp;tak když vyšlo jasné podzimní slunce, vyjeli jsme z&nbsp;brány našeho domu.</span></p>
          <p class="chunk" data-nb-ref-number="34" data-nb-words="228" data-nb-chars="1363"><span class="idea" data-nb-ref-number="34" id="idea34" data-nb-words="228" data-nb-chars="1363">Nechtěl jsem sestru, protože podnikala svou první větší cestu, vystavovat kontaktu s&nbsp;jinými lidmi v&nbsp;nějakém společném kočáře, ježto člověk nemohl dopředu vědět, jaké to&nbsp;budou povahy a&nbsp;jak se&nbsp;budou chovat; proto jsem dal přednost tomu, jet tak dlouho s&nbsp;poštovními koňmi, jak se&nbsp;mi&nbsp;to&nbsp;bude zdát vhodné, a&nbsp;poté způsob dalšího našeho pohybu v&nbsp;horách stanovit podle takové nebo onaké situace. Takovýto způsob cestování měl ještě tu&nbsp;výhodu, že&nbsp;jsem mohl zastavit, kde se&nbsp;mi&nbsp;zachtělo, a&nbsp;že jsem mohl sestře leccos vysvětlit a&nbsp;nemusel jsem při tom brát ohledy na&nbsp;nikoho, kdo by&nbsp;u&nbsp;toho výkladu byl svědkem. Také jsme si&nbsp;v&nbsp;našich sourozeneckých debatách o&nbsp;naší rodině, o&nbsp;našem domě a&nbsp;o&nbsp;dalších věcech mohli vést svobodně podle toho, v&nbsp;jakém jsme byli duševním rozpoložení. Takhle jsme jeli dva dny. Dopřával jsem sestře častěji odpočinek, ježto nebyla zvyklá na&nbsp;nepřetržitou jízdu, a&nbsp;končil jsem naši denní cestu vždy ještě dlouho před večerem. Viděli jsme horstva, jak ubíhají podle nás ve&nbsp;vzdálenosti pouhých několika mil, jako kdyby jela s&nbsp;námi; ale jejich jednotlivé části tentokrát nebyly tak důležité. Bylo pro mne navýsost líbezné vidět, že&nbsp;sestřina postava je&nbsp;v&nbsp;kočáře vedle mne; vidět její sličnou tvář a&nbsp;vnímat její dech. Její sesterský projev a&nbsp;svěžest, s&nbsp;níž do&nbsp;své dokonale průzračné duše přijímá všechno, co&nbsp;je&nbsp;pro ni&nbsp;nové, působilo na&nbsp;mne nevýslovně blaživě.</span></p>
          <p class="chunk" data-nb-ref-number="35" data-nb-words="153" data-nb-chars="913"><span class="idea" data-nb-ref-number="35" id="idea35" data-nb-words="153" data-nb-chars="913">Dopoledne třetího dne jsem ji&nbsp;nechal odpočívat. Na&nbsp;odpoledne jsem najal vůz a&nbsp;z&nbsp;poštovní silnice jsme se&nbsp;vydali rovnou vstříc horám. Jízda to&nbsp;byla příjemná a&nbsp;provázela nás veselá nálada a&nbsp;oddávali jsme se&nbsp;rozmanitým debatám. Když se&nbsp;nám vynořovaly v&nbsp;ústrety modré hory v&nbsp;průzračném vzduchu, který měl mléčně nazelenalý třpytný nádech, Klotyldě oči zářily radostněji a&nbsp;radostněji a&nbsp;tvář měla zaujatě upřenou na&nbsp;končinu, jíž jsme projížděli. Tak jako otci i&nbsp;jí po&nbsp;té&nbsp;třídenní cestě zruměněly něžné líce a&nbsp;oči se&nbsp;jí&nbsp;více leskly. Tak jsme posléze dojeli do&nbsp;osady, kterou jsem už&nbsp;předtím vybral k&nbsp;noclehu. Kolem tu&nbsp;s&nbsp;hukotem protékala zelená Kožina se&nbsp;svými horskými vodami a&nbsp;ten hukot ještě stupňoval jez šikmo řečištěm. Zalesněné svahy už&nbsp;začínaly zvedat své dlouhé hřbety a&nbsp;nad tmavým okrajem hodně vysokého bukového lesa už&nbsp;probleskoval rudý vrchol jedné večerně žhnoucí hory, na&nbsp;níž už&nbsp;ležely tu&nbsp;a&nbsp;tam pásy sněhu.</span></p>
          <p class="chunk" data-nb-ref-number="36" data-nb-words="97" data-nb-chars="594"><span class="idea" data-nb-ref-number="36" id="idea36" data-nb-words="97" data-nb-chars="594">Druhého dne jsem si&nbsp;pronajal horský vozík, jaký k&nbsp;putování po&nbsp;cestách, které nejsou zrovna poštovními silnicemi, v&nbsp;horách nejlépe poslouží a&nbsp;jehož koně jsou zvyklí na&nbsp;horský terén a&nbsp;na úroveň jeho cest, a&nbsp;jsou tedy velice spolehliví. Naložili jsme do&nbsp;něho své věci, pokud to&nbsp;šlo, a&nbsp;jeli jsme vstříc třpytivé Kožině, pořád hlouběji do&nbsp;hor. Vyjmenoval jsem Klotyldě název každé význačné hory, upozorňoval jsem ji&nbsp;na&nbsp;různé útvary a&nbsp;snažil jsem se&nbsp;přetřásat barvy, světla a&nbsp;stíny. Všude už&nbsp;listnaté lesy nabývaly červenavého a&nbsp;žlutavého zabarvení, čímž byl nádech všech těch tvarů ještě líbeznější.</span></p>
          <p class="chunk" data-nb-ref-number="37" data-nb-words="195" data-nb-chars="1137"><span class="idea" data-nb-ref-number="37" id="idea37" data-nb-words="195" data-nb-chars="1137">Když jsem dojel do&nbsp;jisté hloubky oněch hor, změnil jsem směr a&nbsp;jel teď podél nich. Když uplynuly dva dny a&nbsp;třetí už&nbsp;se&nbsp;klonil k&nbsp;odpoled­ni, z&nbsp;hloubi údolí se&nbsp;nám najednou zableskly vstříc vody Hlásného jezera. Objeli jsme hřbet jedné rozlehlé zalesněné hory a&nbsp;zátřpyty byly častější a&nbsp;častější. Posléze jsme valnou část hladiny pod větvemi jedlí, buků a&nbsp;javorů měli u&nbsp;nohou. Klesali jsme s&nbsp;vozíkem po&nbsp;úzké cestě hlouběji a&nbsp;hlouběji, až&nbsp;jsme přibližně za&nbsp;dvě hodiny dospěli na&nbsp;břeh jezera a&nbsp;dorazili k&nbsp;jezernímu hostinci. Tam jsem vyplatil mzdu našemu vozkovi a&nbsp;ubytovali jsme se&nbsp;na&nbsp;několik dnů. Klotylda musela mít týž pokoj, který jsem obýval, když jsme prováděli měření v&nbsp;Hlásném jezeře. Já&nbsp;se&nbsp;spokojil s&nbsp;menší místnůstkou poblíž jejího pokoje. Všichni se&nbsp;dívali s&nbsp;úžasem na&nbsp;to&nbsp;krásné, a&nbsp;jak se&nbsp;vyslovovali, vznešené děvče a&nbsp;já jsem viditelně nabyl na&nbsp;vážnosti, kdyžtě mám takovou sestru. Všichni, kdo udrželi v&nbsp;ruce veslo a&nbsp;uměli si&nbsp;nasadit stupačky a&nbsp;používat okovanou alpskou hůl, přicházeli za&nbsp;námi a&nbsp;nabízeli své služby. Říkal jsem jim, že&nbsp;je&nbsp;zavolám, až&nbsp;je&nbsp;budeme potřebovat, a&nbsp;že se&nbsp;pak budeme velice těšit z&nbsp;jejich společnosti.</span></p>
          <p class="chunk" data-nb-ref-number="38" data-nb-words="75" data-nb-chars="434"><span class="idea" data-nb-ref-number="38" id="idea38" data-nb-words="75" data-nb-chars="434">Nejdříve jsem Klotyldě trochu pomohl zabydlet se&nbsp;v&nbsp;pokojíku. Ukázal jsem jí&nbsp;význačná místa, jež může z&nbsp;oken vidět, a&nbsp;řekl jsem jí&nbsp;jejich názvy. Ukázal jsem jí, jak jsem plul po&nbsp;jezeře různými směry a&nbsp;proměřoval hloubku a&nbsp;kde jsme na&nbsp;tom, a&nbsp;na onom místě museli na&nbsp;hladině zakotvit. Urovnala si&nbsp;barvy a&nbsp;kreslicí náčiní, aby se&nbsp;pokusila, jestli po&nbsp;bezprostředním pohledu z&nbsp;pokojíku nedokáže přenést na&nbsp;papír něco z&nbsp;tvarů, které uviděla.</span></p>
          <p class="chunk" data-nb-ref-number="39" data-nb-words="61" data-nb-chars="374"><span class="idea" data-nb-ref-number="39" id="idea39" data-nb-words="61" data-nb-chars="374">Příští dny jsme trávili tím, že&nbsp;jsme se&nbsp;procházeli v&nbsp;okolí jezerního hostince, aby Klotylda přivykla trochu krajině. Rozhostilo se&nbsp;předpovídané krásné počasí, nepřestávalo, a&nbsp;tak jsme se&nbsp;mohli oddávat potěšení a&nbsp;radosti, jakou nám skýtaly ony procházky o&nbsp;to nerušeněji, že&nbsp;i&nbsp;naše zdraví bylo skvělé a&nbsp;obavy, které chovala matka a&nbsp;zčásti i&nbsp;já stran Klotyldy, ty&nbsp;se&nbsp;nesplnily.</span></p>
          <p class="chunk" data-nb-ref-number="40" data-nb-words="660" data-nb-chars="3766"><span class="idea" data-nb-ref-number="40" id="idea40" data-nb-words="660" data-nb-chars="3766">Za&nbsp;několik dnů jsem ji&nbsp;vyvezl na&nbsp;jezero. Dovezl jsem ji&nbsp;na&nbsp;různá místa, která byla sama o&nbsp;sobě krásná a&nbsp;významná anebo z&nbsp;nichž se&nbsp;naskýtaly pozoruhodné pohledy. Byl jsem jí&nbsp;v&nbsp;tom oporou díky všem svým zkušenostem, které jsem nasbíral za&nbsp;svých mnoha pobytů v&nbsp;horách. Klotylda to&nbsp;všechno do&nbsp;sebe sála celou svou hlubokou duší a&nbsp;díky mé&nbsp;pomoci si&nbsp;ušetřila nejednu okliku, jaké se&nbsp;neuchrání ti, kdo jsou v&nbsp;horách poprvé, než se&nbsp;jim podaří otevřít si&nbsp;dveře k&nbsp;velikosti a&nbsp;vznešenosti hor. Když jsme pluli po&nbsp;jezeře, byli nám ku&nbsp;pomoci dva lodníci, kteří při mých měřeních byli vždy se&nbsp;mnou. Také jsme se&nbsp;vydali vzhůru na&nbsp;vrcholy. Dal jsem Klotyldě zhotovit řádnou obuv, která byla uvnitř měkká, avšak zvenku tvrdá a&nbsp;uměla vzdorovat drsné suti. Na&nbsp;hlavě měla Klotylda pohodlný klobouk se&nbsp;stínítkem a&nbsp;v&nbsp;ruce okovanou alpskou hůl zhotovenou přímo pro ni. Když jsme vystoupili do&nbsp;výše, s&nbsp;potěšením jsme se&nbsp;kochali rozhledem. Klotylda se&nbsp;pokoušela i&nbsp;podle oka něco nakreslit a&nbsp;namalovat; ale výsledky byly ještě daleko horší než u&nbsp;mě, ježto měla k&nbsp;takovým pokusů nepatrnější zásobu zkušeností. Když uplynul více než týden, ve&nbsp;stejném povozu, jaký jsme tu&nbsp;doposud v&nbsp;horách měli, odvezl jsem ji&nbsp;do&nbsp;Hlásného údolí a&nbsp;do hostince U&nbsp;Javoru. Tam se&nbsp;nám dostalo lepšího ubytování než v&nbsp;jezerním hostinci a&nbsp;měli jsme dva prostorné a&nbsp;přívětivé pokoje vedle sebe, jejichž okna vedla k&nbsp;javorům u&nbsp;domu a&nbsp;hleděla jejich žlutým listím na&nbsp;modře zamlžené výšiny, které se&nbsp;tyčily na&nbsp;jih od&nbsp;domu. Ukázal jsem sestru hostinské, ukázal jsem ji&nbsp;starému Kašparovi, který přišel, hned jak se&nbsp;dozvěděl, že&nbsp;jsem tu, a&nbsp;ukázal jsem ji&nbsp;i&nbsp;ostatním, kteří se&nbsp;rovněž hojně dostavili. Jásali ještě víc než ti&nbsp;v&nbsp;hostinci u&nbsp;jezera, radovali se, že&nbsp;přijela do&nbsp;hor taková krásná dívka a&nbsp;že je&nbsp;má&nbsp;sestra. Nabídli jí&nbsp;své služby a&nbsp;přišli vždycky s&nbsp;jistým ostychem. Klotylda si&nbsp;všechny ty&nbsp;lidi, které jsem jí&nbsp;představil jako své společníky a&nbsp;pomocníky při svých pracích, prohlížela s&nbsp;potěšením, promlouvala s&nbsp;nimi a&nbsp;dala si&nbsp;opět leccos vyprávět. Vžívala se&nbsp;víc a&nbsp;víc do&nbsp;způsobů těch lidí. Poptal jsem se&nbsp;po&nbsp;svém učiteli na&nbsp;citeru, protože jsem chtěl toho člověka Klotyldě ukázat a&nbsp;protože jsem i&nbsp;zatoužil, aby jeho mimořádnou hru slyšela na&nbsp;vlastní uši. Na&nbsp;to&nbsp;jsme si&nbsp;v&nbsp;zavazadlech s&nbsp;sebou přivezli naše obě citery. Ale řekli mi, že&nbsp;od&nbsp;té&nbsp;doby, co&nbsp;jsem jim vyprávěl, že&nbsp;odešel od&nbsp;mého díla kamsi pryč, že&nbsp;nikdo ani v&nbsp;blízkých, ani ve&nbsp;vzdálenějších údolích o&nbsp;něm nic neslyšel. Řekl jsem tedy Klotyldě, že&nbsp;si&nbsp;nebude moci na&nbsp;citeru poslechnout nikoho než běžné místní hráče, z&nbsp;nichž některé už&nbsp;slyšela a&nbsp;připadali jí&nbsp;poutavější než umělečtí hráči ve&nbsp;městě a&nbsp;než já, nejspíš něco jako obojetník mezi uměleckým hráčem a&nbsp;hráčem v&nbsp;horách. Zařídili jsme se&nbsp;v&nbsp;pokoji a&nbsp;začali žít přibližně tak, jako jsme žili v&nbsp;okolí jezerního hostince. Dovezl jsem Klotyldu do&nbsp;Ochořského údolí k&nbsp;mistrovi, který kdysi zhotovil naše citery. Pořád ještě měl třetí citeru, stejnou, jako byla má&nbsp;a&nbsp;Klotyldina. Řekl, že&nbsp;tu&nbsp;sice byli kupci a&nbsp;že si&nbsp;citeru velice chválili; ale byli to&nbsp;lidé z&nbsp;hor a&nbsp;ti nemají tolik peněz, aby si&nbsp;mohli takovou citeru koupit. Jiní, kteří na&nbsp;to&nbsp;prostředky mají, především turisté, dávají přednost citerám, které jsou krásně vypravené, i&nbsp;když drahé, a&nbsp;nechávají stranou ty, jejichž přednosti neumějí ocenit. Sám na&nbsp;ni&nbsp;trochu hrál, hrál velice zručně; ale oním rázným i&nbsp;jemným způsobem, jímž na&nbsp;ni&nbsp;hrál můj toulavý myslivec a&nbsp;který tomuhle hudebnímu nástroji tak vyhovuje, neuměl ani on&nbsp;zahrát, ani jsem to&nbsp;neslyšel od&nbsp;kohokoliv jiného. Řekl jsem tomu starému člověku, že&nbsp;to&nbsp;děvče je&nbsp;má&nbsp;sestra a&nbsp;že ona rovněž vlastní jednu ze&nbsp;tří citer, o&nbsp;nichž on&nbsp;říká, že&nbsp;jsou to&nbsp;nejlepší, jaké v&nbsp;životě zhotovil. Zaradoval se&nbsp;z&nbsp;toho, dal Klotyldě svazek strun a&nbsp;řekl: „To jsou moje nejlepší citery a&nbsp;asi už&nbsp;mé&nbsp;nejlepší vždycky budou.“</span></p>
          <p class="chunk" data-nb-ref-number="41" data-nb-words="25" data-nb-chars="124"><span class="idea" data-nb-ref-number="41" id="idea41" data-nb-words="25" data-nb-chars="124">Zajeli jsme do&nbsp;údolí a&nbsp;na některé hory kolem hostince U&nbsp;Javoru, a&nbsp;Kašpar anebo někdo jiný jel občas s&nbsp;námi a&nbsp;nosil nám věci.</span></p>
          <p class="chunk" data-nb-ref-number="42" data-nb-words="40" data-nb-chars="222"><span class="idea" data-nb-ref-number="42" id="idea42" data-nb-words="40" data-nb-chars="222">Dovedl jsem Klotyldu i&nbsp;do domku, v&nbsp;němž jsem kdysi koupil otci obložení sloupků, zavedl jsem ji&nbsp;do&nbsp;kamenného zámku, v&nbsp;němž snad původně bylo, a&nbsp;zavedl jsem ji&nbsp;i&nbsp;do Červené Slatiny, kde si&nbsp;mohla prohlédnout práce v&nbsp;mramoru.</span></p>
          <p class="chunk" data-nb-ref-number="43" data-nb-words="115" data-nb-chars="692"><span class="idea" data-nb-ref-number="43" id="idea43" data-nb-words="115" data-nb-chars="692">Pobyli jsme v&nbsp;hostinci U&nbsp;Javoru déle, než jsme předtím byli v&nbsp;hostinci u&nbsp;jezera, a&nbsp;všichni lidé tu&nbsp;byli ještě přátelštější, důvěřivější a&nbsp;nápomocnější než tam. Hostinská sestře neúnavně posluhovala. Ke&nbsp;konci našeho pobytu nastaly tady chladné a&nbsp;deštivé dny. Trávili jsme je&nbsp;tiše uprostřed veselé útulnosti toho domu. Ale z&nbsp;toho, jak teď vypadalo listí na&nbsp;stromech a&nbsp;jak vyhlížely podzimní rostliny na&nbsp;lukách, z&nbsp;toho, jak se&nbsp;chovala zvířata a&nbsp;z&nbsp;jejich srsti jsem poznal, že&nbsp;trvale chladné a&nbsp;nepřívětivé časy ještě nenastaly a&nbsp;že určitě ještě přijdou teplé a&nbsp;nezamračené dny. Když se&nbsp;tedy počasí zase rozjasnilo, odjeli jsme s&nbsp;Klotyldou z&nbsp;hostince U&nbsp;Javoru a&nbsp;vydali se&nbsp;do&nbsp;Velikonočního Hřebene.</span></p>
          <p class="chunk" data-nb-ref-number="44" data-nb-words="290" data-nb-chars="1735"><span class="idea" data-nb-ref-number="44" id="idea44" data-nb-words="290" data-nb-chars="1735">Nemýlil jsem se&nbsp;v&nbsp;tom, co&nbsp;jsem už&nbsp;předpokládal. Když uplynuly dva spíše jasné a&nbsp;chladné dny, které jsme trávili projížďkami, nad zasněženými vrcholky vyšel zase jeden naprosto jasný, ráno sice chladný, ve&nbsp;svém průběhu však rychle teplající den a&nbsp;po něm přišla řada krásných a&nbsp;teplých dnů, které sníh ve&nbsp;vysokých polohách a&nbsp;sníh, který pokrýval led na&nbsp;ledovcích, znovu ubraly a&nbsp;způsobily, že&nbsp;ten na&nbsp;ledovcích byl vidět natolik, nakolik byl v&nbsp;tomto létě vůbec vidět. Druhý den z&nbsp;těch dvou krásných jsme dorazili do&nbsp;Velikonočního Hřebene. Cesta trvala proto tak dlouho, že&nbsp;jsme podnikali krátké denní jízdy a&nbsp;že jsme nahoru do&nbsp;hor a&nbsp;dolů z&nbsp;hor jeli vždy řádně zvolna Nastěhovali jsme se&nbsp;do&nbsp;svého chudého příbytku, který velikostí a&nbsp;osamělostí končiny, která jej obklopovala, byl ještě nuznější. Druhého dne po&nbsp;našem příjezdu, kdy už&nbsp;bylo všechno připraveno, Klotylda se&nbsp;vypravila se&nbsp;mnou na&nbsp;Simský ledovec. Vydali se&nbsp;s&nbsp;námi i&nbsp;vůdcové, nosiči potravin a&nbsp;především všeho, co&nbsp;na&nbsp;takovém putování mohlo být nezbytné anebo užitečné, a&nbsp;konečně i&nbsp;ti, kdo měli nosítka. První den jsme dorazili až&nbsp;do&nbsp;Velikonočního útulku. Tam jsme přenocovali v&nbsp;domku ztesaném z&nbsp;břeven pro horolezce hodlající vystoupit na&nbsp;Velikonoční vrchol, z&nbsp;dříví, které jsme si&nbsp;přinesli, rozdělali jsme si&nbsp;oheň, a&nbsp;připravili si&nbsp;večeři. Když nadešel další den, šli jsme dál a&nbsp;v&nbsp;zářivém dopoledni jsme došli na&nbsp;vyklenutý ledovec. Že&nbsp;se&nbsp;nedalo pomýšlet na&nbsp;to, že&nbsp;bychom zlezli Velikonoční vrchol, to&nbsp;bylo samozřejmé. Prohlédli jsme si&nbsp;tu, co&nbsp;se&nbsp;prohlédnout dalo, a&nbsp;když užuž chlad vnikal do&nbsp;končetin, vydali jsme se&nbsp;na&nbsp;zpáteční cestu. V&nbsp;útulku jsme si&nbsp;zase zchystali jídlo a&nbsp;pak jsme se&nbsp;definitivně vydali dolů. Když jsme se&nbsp;vrátili, Klotylda mi&nbsp;téměř vyčerpána sklesla na&nbsp;hruď.</span></p>
          <p class="chunk" data-nb-ref-number="45" data-nb-words="359" data-nb-chars="2073"><span class="idea" data-nb-ref-number="45" id="idea45" data-nb-words="359" data-nb-chars="2073">Druhého dne jsem Klotyldě ukázal několik kreseb ledovců, jejich okrajů, vyklenutí, rozsedlin, sesuvů a&nbsp;podobně, které jsem kdysi načrtl, aby si&nbsp;mohla zobrazení porovnat s&nbsp;tím, co&nbsp;má&nbsp;ještě v&nbsp;čerstvé paměti. Upozornil jsem ji&nbsp;na&nbsp;to&nbsp;a&nbsp;na ono, lecčíms jsem jí&nbsp;osvěžil paměť a&nbsp;podotkl jsem tady, na&nbsp;místě, které se&nbsp;k&nbsp;tomu nad jiné hodilo, nakolik vyobrazení pokulhává za&nbsp;skutečností. V&nbsp;dalších dvou dnech jsme ještě zašli na&nbsp;rozličná místa, z&nbsp;nichž jsme se&nbsp;mohli dívat na&nbsp;led a&nbsp;na sněhové útvary v&nbsp;těchhle horách. Ukázal jsem Klotyldě i&nbsp;vodopád řítící se&nbsp;po&nbsp;jedné svislé stěně. Tady jsem však už&nbsp;začínal myslet na&nbsp;návrat k&nbsp;rodičům. Čas už&nbsp;zvolna pokročil tak, že&nbsp;pobývání v&nbsp;takovýchto vysokých prostorách zejména pro děvče uvyklé městu nebylo už&nbsp;k&nbsp;nijakému užitku. Navrhl jsem proto Klotyldě, abychom až&nbsp;teď vyrazíme do&nbsp;rovinatějších končin, jeli už&nbsp;domů. Klotylda souhlasila. Zamluvili jsme si&nbsp;z&nbsp;nejbližší větší osady povoz a&nbsp;ten nás měl dovézt na&nbsp;první poštovní stanici. Rozloučili jsme se&nbsp;s&nbsp;naší hostinskou a&nbsp;s&nbsp;jejím mužem, jakož i&nbsp;s&nbsp;našimi nosiči a&nbsp;průvodci, kteří za&nbsp;námi ještě přišli, aby přijali drobné dárky, rozžehnali jsme se&nbsp;s&nbsp;farářem, který za&nbsp;námi občas zašel a&nbsp;ze svého úzkého obzoru nás upozorňoval na&nbsp;různé krásy, a&nbsp;v&nbsp;naší bryčce, do&nbsp;níž byl zapřažen pouze jediný kůň, jsme po&nbsp;úzké stezce sjeli z&nbsp;Velikonočního Hřebene. Poslední jsme z&nbsp;té malé osady uviděli šindeli pokrytou stěnu fary a&nbsp;rovněž šindeli pokrytou zeď užší strany kostela. Řekl jsem Klotyldě, že&nbsp;tohle pokrytí je&nbsp;nezbytné, aby zeď mohla čelit v&nbsp;těchhle výškách značně mohutnému dešti a&nbsp;sněhu. Už&nbsp;jsme se&nbsp;jenom krátce podívali na&nbsp;dvě stavení, pak se&nbsp;mezi naše pohledy a&nbsp;je vklínila jakási výšina. Uháněli jsme s&nbsp;naším povozem velice rychle dolů, kolem nás byly nedotčené končiny a&nbsp;posléze nás přijal do&nbsp;náruče les, který se&nbsp;dral do&nbsp;nížin, prostíral se&nbsp;v&nbsp;nich a&nbsp;byl tam už&nbsp;útulnější a&nbsp;teplejší. Náš vozík se&nbsp;kolébal a&nbsp;vrzal a&nbsp;my sjížděli hlouběji a&nbsp;hlouběji, koleje nepohodlných stezek, jež protínaly les, ústily na&nbsp;naši cestu, ta&nbsp;byla pořád pevnější a&nbsp;širší, a&nbsp;občas jsme už&nbsp;jeli i&nbsp;rovně a&nbsp;pohodlně.</span></p>
          <p class="chunk" data-nb-ref-number="46" data-nb-words="113" data-nb-chars="656"><span class="idea" data-nb-ref-number="46" id="idea46" data-nb-words="113" data-nb-chars="656">Když jsme dorazili do&nbsp;obce, kde byla nejbližší pošta, vyplatil jsem vozku naší malé bryčky, poslal ho&nbsp;zpátky a&nbsp;vzal si&nbsp;poštovní koně. Jeli jsme rovně za&nbsp;nosem nejkratší cestou z&nbsp;hor do&nbsp;rovnějších končin, abychom se&nbsp;dostali na&nbsp;širokou silnici, která vedla k&nbsp;nám domů. Hory za&nbsp;námi klesaly stále víc za&nbsp;obzor, mírné podzimní slunce, které je&nbsp;ozařovalo, zbarvovalo je&nbsp;víc a&nbsp;více do&nbsp;modra, výšiny, které jsme teď potkávali, byly stále menší a&nbsp;menší, až&nbsp;jsme dojeli do&nbsp;krajiny, jejíž pláně pokrývala všude zem užitečná člověku. Tam jsme narazili na&nbsp;rozlehlou silnici. Doposud jsme jeli k&nbsp;severu, teď jsme změnili směr a&nbsp;jeli k&nbsp;východu. Měli jsme i&nbsp;lepší kočáry.</span></p>
          <p class="chunk" data-nb-ref-number="47" data-nb-words="84" data-nb-chars="489"><span class="idea" data-nb-ref-number="47" id="idea47" data-nb-words="84" data-nb-chars="489">Když jsme po&nbsp;silnici jeli už&nbsp;celý den, dal jsem zastavit u&nbsp;jedné osady a&nbsp;rozhodl se, že&nbsp;u&nbsp;ní pobudeme; večer a&nbsp;noc jsme trávili odpočinkem. Druhý den k&nbsp;polednímu jsem dovedl sestru na&nbsp;jeden nepříliš vysoký kopec. Byl překrásný podzimní den, závoj, který dopoledne jemně ovíjel kopce i&nbsp;roviny, ustoupil naprosté průzračnosti. Pomocí šroubu jsem si&nbsp;ke&nbsp;kmeni jednoho dubu připevnil dalekohled a&nbsp;nařídil jej. Pak jsem pokynul Klotyldě, aby se&nbsp;do&nbsp;něho podívala, a&nbsp;zeptal jsem se&nbsp;jí, co&nbsp;že&nbsp;vidí.</span></p>
          <p class="chunk" data-nb-ref-number="48" data-nb-words="35" data-nb-chars="210"><span class="idea" data-nb-ref-number="48" id="idea48" data-nb-words="35" data-nb-chars="210">„Vysokou tmavou střechu,“ řekla, „z ní&nbsp;se&nbsp;táhnou k&nbsp;obloze široké a&nbsp;mohutné sloupy dýmu. Pod střechou jsou zdi rovněž tmavé barvy, a&nbsp;v&nbsp;nich velká okna přiměřeně daleko od&nbsp;sebe. Stavení je&nbsp;zřejmě čtyřúhelníkové.“</span></p>
          <p class="chunk" data-nb-ref-number="49" data-nb-words="15" data-nb-chars="89"><span class="idea" data-nb-ref-number="49" id="idea49" data-nb-words="15" data-nb-chars="89">„A&nbsp;co ještě vidíš, Klotyldo, když posuneš dalekohled do&nbsp;okolí té&nbsp;budovy?“ zeptal jsem se.</span></p>
          <p class="chunk" data-nb-ref-number="50" data-nb-words="45" data-nb-chars="259"><span class="idea" data-nb-ref-number="50" id="idea50" data-nb-words="45" data-nb-chars="259">„Stromy, co&nbsp;rostou za&nbsp;domem, téměř jakousi zahradu,“ odpověděla mi. „Zdi stavení jsou tam světlé tak jako naše domy. Pak vidím pole, na&nbsp;nich zase stromy, tu&nbsp;a&nbsp;tam nějaký dům a&nbsp;konečně jakési hroty podobné oblakům, jsou jako ty&nbsp;velehory, od&nbsp;nichž jsme odjeli.“</span></p>
          <p class="chunk" data-nb-ref-number="51" data-nb-words="7" data-nb-chars="42"><span class="idea" data-nb-ref-number="51" id="idea51" data-nb-words="7" data-nb-chars="42">„Ony to&nbsp;jsou velehory,“ odpověděl jsem jí.</span></p>
          <p class="chunk" data-nb-ref-number="52" data-nb-words="16" data-nb-chars="84"><span class="idea" data-nb-ref-number="52" id="idea52" data-nb-words="16" data-nb-chars="84">„Není to&nbsp;snad&nbsp;–&nbsp;–?“ zeptala se, odvrátila hlavu od&nbsp;dalekohledu a&nbsp;podívala se&nbsp;po&nbsp;mně.</span></p>
          <p class="chunk" data-nb-ref-number="53" data-nb-words="9" data-nb-chars="60"><span class="idea" data-nb-ref-number="53" id="idea53" data-nb-words="9" data-nb-chars="60">„Ano, Klotyldo, to&nbsp;stavení je&nbsp;Hvězdný dvůr,“ odpověděl jsem.</span></p>
          <p class="chunk" data-nb-ref-number="54" data-nb-words="6" data-nb-chars="35"><span class="idea" data-nb-ref-number="54" id="idea54" data-nb-words="6" data-nb-chars="35">„Tam co&nbsp;bydlí Natálie?“ zeptala se.</span></p>
          <p class="chunk" data-nb-ref-number="55" data-nb-words="40" data-nb-chars="244"><span class="idea" data-nb-ref-number="55" id="idea55" data-nb-words="40" data-nb-chars="244">„Tam co&nbsp;bydlí Natálie, tam kde pobývá vznešená Matylda, kam docházejí ti&nbsp;tak znamenití lidé, kam se&nbsp;obrací má&nbsp;rozcitlivělá mysl, kde sídlí vybrané umělecké předměty a&nbsp;kde se&nbsp;kolem všech těch zdí dokola prostírá líbezný kraj,“ odpověděl jsem jí.</span></p>
          <p class="chunk" data-nb-ref-number="56" data-nb-words="17" data-nb-chars="105"><span class="idea" data-nb-ref-number="56" id="idea56" data-nb-words="17" data-nb-chars="105">„To je&nbsp;tedy Hvězdný dvůr!“ řekla Klotylda, znovu se&nbsp;podívala do&nbsp;dalekohledu a&nbsp;dlouho jím kamsi pohlížela.</span></p>
          <p class="chunk" data-nb-ref-number="57" data-nb-words="29" data-nb-chars="157"><span class="idea" data-nb-ref-number="57" id="idea57" data-nb-words="29" data-nb-chars="157">„Vedl jsem tě&nbsp;rád na&nbsp;tenhle kopec, Klotyldo,“ řekl jsem, „chtěl jsem ti&nbsp;ukázat tuhle končinu, v&nbsp;níž tepe mé&nbsp;vřelé srdce a&nbsp;kterou obývá notný díl mé&nbsp;bytosti.“</span></p>
          <p class="chunk" data-nb-ref-number="58" data-nb-words="27" data-nb-chars="171"><span class="idea" data-nb-ref-number="58" id="idea58" data-nb-words="27" data-nb-chars="171">„Ach, milý, drahý bratře,“ odpověděla mi&nbsp;Klotylda, „velice často mi&nbsp;myšlenky zalétají na&nbsp;to&nbsp;místo a&nbsp;velice často myslí prodlévám v&nbsp;těch stěnách, které doposud ani neznám!“</span></p>
          <p class="chunk" data-nb-ref-number="59" data-nb-words="18" data-nb-chars="107"><span class="idea" data-nb-ref-number="59" id="idea59" data-nb-words="18" data-nb-chars="107">„Pochopíš však,“ řekl jsem, „že teď tam jet nemůžeme a&nbsp;že ta&nbsp;záležitost se&nbsp;musí odvíjet přirozenou cestou.“</span></p>
          <p class="chunk" data-nb-ref-number="60" data-nb-words="4" data-nb-chars="26"><span class="idea" data-nb-ref-number="60" id="idea60" data-nb-words="4" data-nb-chars="26">„To chápu,“ odpověděla mi.</span></p>
          <p class="chunk" data-nb-ref-number="61" data-nb-words="12" data-nb-chars="62"><span class="idea" data-nb-ref-number="61" id="idea61" data-nb-words="12" data-nb-chars="62">„Uvidíš je, přivineš je&nbsp;k&nbsp;srdci a&nbsp;zamiluješ si&nbsp;je,“ řekl jsem.</span></p>
          <p class="chunk" data-nb-ref-number="62" data-nb-words="43" data-nb-chars="243"><span class="idea" data-nb-ref-number="62" id="idea62" data-nb-words="43" data-nb-chars="243">Klotylda opět pohlédla do&nbsp;dalekohledu, dívala se&nbsp;do&nbsp;něho velice dlouho a&nbsp;všechno si&nbsp;bedlivě prohlížela. Vedl jsem jí&nbsp;pohled na&nbsp;ty&nbsp;končiny, které mi&nbsp;připadaly důležité, všechno jsem jí&nbsp;objasňoval a&nbsp;vykládal jí&nbsp;o&nbsp;zámku a&nbsp;o&nbsp;těch, kdo v&nbsp;něm sídlí.</span></p>
          <p class="chunk" data-nb-ref-number="63" data-nb-words="15" data-nb-chars="91"><span class="idea" data-nb-ref-number="63" id="idea63" data-nb-words="15" data-nb-chars="91">Mezitím nadešlo poledne, sňali jsme dalekohled z&nbsp;kmene a&nbsp;pomalu jsme šli k&nbsp;našemu příbytku.</span></p>
          <p class="chunk" data-nb-ref-number="64" data-nb-words="15" data-nb-chars="84"><span class="idea" data-nb-ref-number="64" id="idea64" data-nb-words="15" data-nb-chars="84">„Nedá se&nbsp;odtud uvidět i&nbsp;Růžový dům tvého přítele?“ zeptala se, když jsme se&nbsp;vraceli.</span></p>
          <p class="chunk" data-nb-ref-number="65" data-nb-words="46" data-nb-chars="276"><span class="idea" data-nb-ref-number="65" id="idea65" data-nb-words="46" data-nb-chars="276">„Odtud ne,“ opáčil jsem, „odtud se&nbsp;neuvidí ani nejvyšší místo kolem Růžového domu, protože je&nbsp;zakrývá Korunní les, který tu&nbsp;vidíš severním směrem. Až&nbsp;pojedeme dál, dorazíme na&nbsp;kopec, z&nbsp;něhož ti&nbsp;budu moci ukázat výšinu, na&nbsp;níž stojí ten dům, z&nbsp;něho dalekohledem dům zahlédneš.“</span></p>
          <p class="chunk" data-nb-ref-number="66" data-nb-words="79" data-nb-chars="460"><span class="idea" data-nb-ref-number="66" id="idea66" data-nb-words="79" data-nb-chars="460">Došli jsme do&nbsp;svého příbytku, a&nbsp;příštího dne jsme jeli dál. Když jsme dorazili na&nbsp;místo, z&nbsp;něhož byla vidět výšina Strázného dvora, dal jsem zastavit, vystoupili jsme, ukázal jsem Klotyldě vršek, na&nbsp;němž stojí dům mého hostitele, zaostřil jsem dalekohled a&nbsp;podal jí&nbsp;ho, aby se&nbsp;podívala na&nbsp;dům. Byli jsme tu&nbsp;však od&nbsp;Strázného dvora tak daleko, že&nbsp;i&nbsp;dalekohledem bylo dům zahlédnout pouze jako bílou hvězdičku. Když jsme se&nbsp;na&nbsp;něj podívali, znovu jsme jeli dále.</span></p>
          <p class="chunk" data-nb-ref-number="67" data-nb-words="17" data-nb-chars="100"><span class="idea" data-nb-ref-number="67" id="idea67" data-nb-words="17" data-nb-chars="100">Když po&nbsp;tomhle dnu uplynul i&nbsp;třetí, projeli jsme k&nbsp;večeru branou k&nbsp;předměstskému domu našich rodičů.</span></p>
          <p class="chunk" data-nb-ref-number="68" data-nb-words="26" data-nb-chars="161"><span class="idea" data-nb-ref-number="68" id="idea68" data-nb-words="26" data-nb-chars="161">„Matko,“ zahlaholil jsem, protože nám i&nbsp;s&nbsp;otcem, neboť ten věděl, že&nbsp;přijedeme, a&nbsp;zůstal doma, vyšla naproti, „přivážím ti&nbsp;ji&nbsp;zpátky zdravou a&nbsp;celou rozkvetlou.“</span></p>
          <p class="chunk" data-nb-ref-number="69" data-nb-words="29" data-nb-chars="160"><span class="idea" data-nb-ref-number="69" id="idea69" data-nb-words="29" data-nb-chars="160">Skutečně Klotylda, tak jak se&nbsp;to&nbsp;stalo i&nbsp;otci na&nbsp;jeho krátké cestě, díky povětří a&nbsp;pohybu zesílila, byla veselejší a&nbsp;ve tváři barvitější, než byla kdy ve&nbsp;městě.</span></p>
          <p class="chunk" data-nb-ref-number="70" data-nb-words="104" data-nb-chars="593"><span class="idea" data-nb-ref-number="70" id="idea70" data-nb-words="104" data-nb-chars="593">Vyskočila z&nbsp;kočáru matce do&nbsp;náruče a&nbsp;radostně se&nbsp;s&nbsp;ní uvítala a&nbsp;poté i&nbsp;s&nbsp;otcem; protože poprvé odjela od&nbsp;rodičů a&nbsp;delší dobu byla od&nbsp;nich dosti daleko. Dovedli ji&nbsp;po&nbsp;schodišti nahoru do&nbsp;jejího pokoje. Tam musela vyprávět, vyprávěla ráda a&nbsp;často se&nbsp;přerušovala, aby otevřela to&nbsp;a&nbsp;ono zavazadlo, které mezitím přinesli, a&nbsp;vyjímala nejrozmanitější věci, které nakoupila v&nbsp;různých obcích na&nbsp;dárky a&nbsp;v&nbsp;upomínku anebo nasbírala leckde, kam jsme doputovali. Já&nbsp;jsem rovněž vyšel za&nbsp;ní&nbsp;do&nbsp;pokoje, a&nbsp;když jsme u&nbsp;ní už&nbsp;nějakou dobu pobyli, odešli jsme a&nbsp;nechali ji, ať&nbsp;si&nbsp;odpočine, protože to&nbsp;potřebuje.</span></p>
          <p class="chunk" data-nb-ref-number="71" data-nb-words="31" data-nb-chars="182"><span class="idea" data-nb-ref-number="71" id="idea71" data-nb-words="31" data-nb-chars="182">Teď nastal Klotyldě čas, kdy byla jak omámená, líčila to&nbsp;a&nbsp;ono, znovu vyprávěla, usedala ke&nbsp;kresbám, listovala v&nbsp;nich anebo sama kreslila a&nbsp;pokoušela se&nbsp;zpaměti zpodobit, co&nbsp;se&nbsp;dělo.</span></p>
          <p class="chunk" data-nb-ref-number="72" data-nb-words="92" data-nb-chars="537"><span class="idea" data-nb-ref-number="72" id="idea72" data-nb-words="92" data-nb-chars="537">Ale ani pro mne ta&nbsp;cesta nebyla neúspěšná. Co&nbsp;jsem předtím říkal napůl žertem, napůl vážně, že&nbsp;totiž tou cestu dojdu většího klidu, to&nbsp;vskutku nastalo. Klotylda, která se&nbsp;na&nbsp;všechno, co&nbsp;jsem dávno znal, dívala novým pohledem, která všechno do&nbsp;sebe sála tak neopotřebovaně, tak zřejmě a&nbsp;tak hluboko do&nbsp;mysli, přivábila mé&nbsp;myšlenky k&nbsp;sobě, i&nbsp;mne obdařila čímsi neopotřebovaným a&nbsp;původním a&nbsp;vnukla mi&nbsp;radost ze&nbsp;své radosti, takže jsem o&nbsp;svém vztahu mohl uvažovat jaksi rázněji a&nbsp;samozřejměji a&nbsp;do jisté míry si&nbsp;jej sám před sebou uspořádat.</span></p>
          <p class="chunk" data-nb-ref-number="73" data-nb-words="102" data-nb-chars="595"><span class="idea" data-nb-ref-number="73" id="idea73" data-nb-words="102" data-nb-chars="595">Nedomluvili jsme se&nbsp;s&nbsp;Natálií, že&nbsp;si&nbsp;budeme dopisovat, nepomýšlel jsem na&nbsp;nic takového, a&nbsp;ona zřejmě také ne. Náš vztah byl pro mne něčím tak výsostným, že&nbsp;bych jej byl pokládal za&nbsp;umenšený, kdybychom si&nbsp;byli navzájem posílali dopisy. Museli jsme vytrvat v&nbsp;pevném přesvědčení o&nbsp;lásce toho druhého, nemohli jsme se&nbsp;jinak ztitěrňovat netrpělivostí a&nbsp;museli jsme čekat, jak se&nbsp;všechno vyvine. A&nbsp;tak jsem mohl být od&nbsp;Natálie daleko, protože jsem měl v&nbsp;sobě pocit blaženství, mohl jsem se&nbsp;radovat, že&nbsp;je&nbsp;všechno takové, jaké to&nbsp;je, a&nbsp;mohl poklidně vyčkávat, co&nbsp;si&nbsp;počnou mí&nbsp;rodiče a&nbsp;Natáliina rodina.</span></p>
          <p class="chunk" data-nb-ref-number="74" data-nb-words="127" data-nb-chars="715"><span class="idea" data-nb-ref-number="74" id="idea74" data-nb-words="127" data-nb-chars="715">Snažil jsem se&nbsp;být ku&nbsp;pomoci Klotyldě, kdyžtě chtěla své hory, povětří, jezera a&nbsp;lesy obdařit barvou, kterou uviděla, a&nbsp;ukazoval jsem jí, kde pochybila a&nbsp;kde by&nbsp;to&nbsp;a&nbsp;ono mohla udělat lépe. Teď jsme věděli, že&nbsp;to&nbsp;jemné proudění, jež nám vstříc vysílaly velehory z&nbsp;hlubin své existence, zobrazit není možné a&nbsp;že umění toho a&nbsp;onoho velikého mistra tkví pouze v&nbsp;tom, že&nbsp;se&nbsp;něčemu takovému co&nbsp;nejvíce přiblíží. Snažil jsem se&nbsp;jí&nbsp;pomoci i&nbsp;v&nbsp;úsilí napodobit hraní na&nbsp;citeru, tak jak je&nbsp;slyšela v&nbsp;horách, a&nbsp;osobité tóny, tak jak jí&nbsp;tam připadaly. Asi jsme ani já, ani ona nedokázali úplně dosáhnout svých vzorů, ale i&nbsp;tak jsme měli ze&nbsp;svých pokusů radost. Příležitostně jsem dvakrát třikrát zašel za&nbsp;několika svými přáteli.</span></p>
          <p class="chunk" data-nb-ref-number="75" data-nb-words="206" data-nb-chars="1189"><span class="idea" data-nb-ref-number="75" id="idea75" data-nb-words="206" data-nb-chars="1189">Tak nadešla zima. Protože jsem se&nbsp;už&nbsp;předtím na&nbsp;otcovu radu rozhodl v&nbsp;zimě zajet za&nbsp;svým hostitelem, zároveň jsem si&nbsp;umínil, že&nbsp;se&nbsp;vypravím do&nbsp;velehor jednou také v&nbsp;zimě, a&nbsp;pokud to&nbsp;snad bude možné, že&nbsp;vystoupím na&nbsp;některou vysokou horu a&nbsp;pobudu na&nbsp;některém ledovci. Stanovil jsem si&nbsp;na&nbsp;tu&nbsp;výpravu leden jako nejstálejší a&nbsp;většinou i&nbsp;nejbezmračnější zimní měsíc. Hned jak zima začala, vyjel jsem z&nbsp;rodičovského domu a&nbsp;na saních jsem po&nbsp;třpytivém sněhu a&nbsp;v&nbsp;tom zářivém závoji, který halil všechny nivy, ujížděl vstříc končině, kde žili mí&nbsp;přátelé. Počasí bylo už&nbsp;deset dnů stálé a&nbsp;mírně chladné, sněhu bylo hojně a&nbsp;povozy svištěly po&nbsp;cestě, jako kdyby se&nbsp;vznášely v&nbsp;povětří. Nikdy jsem nejezdil než v&nbsp;otevřeném voze, a&nbsp;tak i&nbsp;teď, oblečen do&nbsp;obstojného kožichu, uháněl jsem v&nbsp;otevřených saních a&nbsp;kochal jsem se&nbsp;tím měkkým obalem, který mi&nbsp;spočíval na&nbsp;těle, a&nbsp;i tím, který spočíval kdekoliv a&nbsp;všude, kochal jsem se&nbsp;mlčenlivými ojíněnými lesy, odpočívajícími ovocnými stromy, jež rozpínaly své bílé mřížoví, domy, z&nbsp;nichž stoupal útulný kouř, i&nbsp;bezpočtem hvězd, jež v&nbsp;noci na&nbsp;chladné a&nbsp;temné obloze jiskřily ohnivěji než kdy v&nbsp;létě. Zamýšlel jsem nejdřív zajet do&nbsp;hor a&nbsp;poté k&nbsp;svému hostiteli.</span></p>
          <p class="chunk" data-nb-ref-number="76" data-nb-words="420" data-nb-chars="2388"><span class="idea" data-nb-ref-number="76" id="idea76" data-nb-words="420" data-nb-chars="2388">Dojel jsem až&nbsp;téměř do&nbsp;Hlásného údolí. Když jsem měl sjet ze&nbsp;silnice, najal jsem si&nbsp;jednospřežné sáně, protože na&nbsp;postranních cestách se&nbsp;v&nbsp;zimě jezdívá vždy pouze s&nbsp;jedním koněm, ježto vozovka je&nbsp;příliš úzká, aby mohli po&nbsp;ní&nbsp;jet bezpečně dva koně vedle sebe, a&nbsp;dal jsem se&nbsp;do&nbsp;údolí a&nbsp;k&nbsp;hostinci U&nbsp;Javoru. Javory rozpínaly nesmírné, odvážně formované, listí zbavené a&nbsp;jemnými větvemi jak vousy porostlé paže vstříc zimnímu povětří, hostinec s&nbsp;mnoha okny byl se&nbsp;svou hnědou barvou proti sněhové pokrývce na&nbsp;střeše a&nbsp;proti sněhu, který ležel všude kolem, ještě hnědší než kdy jindy a&nbsp;smrkové stoly u&nbsp;domu byly rozložené a&nbsp;uloženy k&nbsp;přezimování. Hostinská mě&nbsp;uvítala užasle a&nbsp;radostně, že&nbsp;přijíždím v&nbsp;takovou roční dobu, a&nbsp;dala mi&nbsp;rozhodný slib, že&nbsp;má&nbsp;jizba bude tak teplá a&nbsp;útulná, jako kdyby dovnitř nezavál nikdy ani větérek, a&nbsp;tak světlá, jako když slunce, pokud vůbec svítí, nesvítilo jinam než výhradně na&nbsp;má&nbsp;okna. Dal jsem si&nbsp;do&nbsp;jizby donést své nářadí a&nbsp;náčiní a&nbsp;záhy už&nbsp;plál veselý oheň v&nbsp;kamnech, v&nbsp;nichž se&nbsp;topilo výjimečně uvnitř, což se&nbsp;v&nbsp;horách jinak téměř nevyskytuje. Hostinská to&nbsp;dala tak zařídit proto, že&nbsp;zvnějšku se&nbsp;ke&nbsp;kamnům mohlo jen velmi obtížně. Když jsem se&nbsp;trochu ohřál a&nbsp;uspořádal si&nbsp;hlavní věci, sešel jsem dolů do&nbsp;obecné hostinské místnosti. Byli v&nbsp;ní různí lidé, kteří měli cestu kolem anebo se&nbsp;pídili po&nbsp;něčem, čím by&nbsp;se&nbsp;občerstvili, a&nbsp;po někom, s&nbsp;kým by&nbsp;si&nbsp;promluvili. Mnoha okny těsně u&nbsp;sebe pronikalo dovnitř hojně světla, takže sluneční paprsky toho zimního dne rejdily kolem stolů, což bylo o&nbsp;to blaživější, že&nbsp;po&nbsp;místnosti se&nbsp;rozlévalo příjemné teplo z&nbsp;polen hořících v&nbsp;kamnech. Znovu jsem se&nbsp;vyptal na&nbsp;svého hráče na&nbsp;citeru, nikdo o&nbsp;něm tady nic neslyšel. Zeptal jsem se&nbsp;na&nbsp;starého Kašpara, ten byl zdráv, a&nbsp;na mou prosbu pro něj poslali. Řekl jsem, že&nbsp;zamýšlím od&nbsp;Hlásného jezera vystoupit na&nbsp;ledová pole Ochořů. Že&nbsp;jsem měl zpočátku chuť zajít na&nbsp;Simský ledovec u&nbsp;Velikonoční špice; ale přístup do&nbsp;Velikonočního Hřebene je&nbsp;v&nbsp;zimě velice svízelný, a&nbsp;i když Ochoře leží o&nbsp;něco níže než Simy, jsou na&nbsp;druhé straně krásnější a&nbsp;obklopeny skalami co&nbsp;do&nbsp;tvaru nedostižně dokonalými. Všichni mě&nbsp;od&nbsp;mého úmyslu odrazovali, v&nbsp;zimě že&nbsp;se&nbsp;tam nedá proniknout, a&nbsp;chlad je&nbsp;v&nbsp;horách tak značný, že&nbsp;ho&nbsp;nikdo nesnese. Zprvu jsem odrážel námitky podotknutím, že&nbsp;přece v&nbsp;zimě doposud na&nbsp;Ochořích nikdo nebyl, jak sami vykládají, a&nbsp;že tedy nikdo nemůže vědět nic jistého.</span></p>
          <p class="chunk" data-nb-ref-number="77" data-nb-words="8" data-nb-chars="51"><span class="idea" data-nb-ref-number="77" id="idea77" data-nb-words="8" data-nb-chars="51">„Ale jeden si&nbsp;to&nbsp;dokáže představit,“ opáčil leckdo.</span></p>
          <p class="chunk" data-nb-ref-number="78" data-nb-words="6" data-nb-chars="38"><span class="idea" data-nb-ref-number="78" id="idea78" data-nb-words="6" data-nb-chars="38">„Zkušenost je&nbsp;ještě lepší,“ řekl jsem.</span></p>
          <p class="chunk" data-nb-ref-number="79" data-nb-words="260" data-nb-chars="1374"><span class="idea" data-nb-ref-number="79" id="idea79" data-nb-words="260" data-nb-chars="1374">Mezitím přišel starý Kašpar. Ti, co&nbsp;tu&nbsp;byli, mu&nbsp;hned vyprávěli celou tu&nbsp;věc a&nbsp;Kašpar mě&nbsp;od&nbsp;mého úmyslu také rozhodně odrazoval. Řekl jsem, že&nbsp;ve&nbsp;vysokých horách byla v&nbsp;zimě už&nbsp;spousta přírodovědců, ve&nbsp;vyšších než v&nbsp;Ochořích, že&nbsp;tam strávili noci a&nbsp;občas i&nbsp;celou řadu dnů a&nbsp;nocí. Namítali mi&nbsp;pořád, to&nbsp;že&nbsp;byly jiné hory, v&nbsp;těch zdejších že&nbsp;něco takového vůbec nejde. Starý Kašpar posléze souhlasil, pokud budu chtít, že&nbsp;se&nbsp;do&nbsp;hor vydá beze všeho se&nbsp;mnou. Ale počasí, prohlásil, musíme si&nbsp;k&nbsp;něčemu takovému pečlivě vybrat. Opáčil jsem mu, že&nbsp;mám s&nbsp;sebou přístroje, které mi&nbsp;ukážou, jestli bude v&nbsp;budoucnu hezky, že&nbsp;se&nbsp;také tak trochu vyznám ve&nbsp;znameních na&nbsp;obloze a&nbsp;že bych i&nbsp;já někde tam ve&nbsp;výšce nerad uvízl v&nbsp;nějaké vánici anebo v&nbsp;nějaké dlouho trvající mlze. Všichni ostatní, kteří mi&nbsp;jindy rádi pomáhali při mé&nbsp;činnosti v&nbsp;horách a&nbsp;které jsem rovněž dal zavolat do&nbsp;hostince, naprosto odmítali vydat se&nbsp;v&nbsp;zimě se&nbsp;mnou na&nbsp;Ochoře. Kašparovi jsem řekl, že&nbsp;se&nbsp;musí připravit. Že&nbsp;mám i&nbsp;já u&nbsp;sebe leccos, z&nbsp;čeho si&nbsp;může vybrat, pokud si&nbsp;myslí, že&nbsp;by&nbsp;si&nbsp;to&nbsp;snad měl vzít s&nbsp;sebou na&nbsp;naše putování. Řeknu mu&nbsp;pak včas, který den sejdeme dolů k&nbsp;jezeru. Kdo tu&nbsp;byli, vzrušeně o&nbsp;tom všem debatovali; a&nbsp;já se&nbsp;zatím vrátil do&nbsp;své jizby a&nbsp;v&nbsp;ní strávil večer. Věděl jsem, že&nbsp;se&nbsp;budou o&nbsp;celé věci bavit ještě dlouho do&nbsp;noci a&nbsp;že příštího dne bude ten záměr pro celé údolí tématem debatování.</span></p>
          <p class="chunk" data-nb-ref-number="80" data-nb-words="18" data-nb-chars="84"><span class="idea" data-nb-ref-number="80" id="idea80" data-nb-words="18" data-nb-chars="84">A&nbsp;skutečně se&nbsp;už&nbsp;nehlásil nikdo, kdo by&nbsp;se&nbsp;se&nbsp;mnou a&nbsp;s&nbsp;Kašparem vydal na&nbsp;tu&nbsp;výpravu.</span></p>
          <p class="chunk" data-nb-ref-number="81" data-nb-words="98" data-nb-chars="541"><span class="idea" data-nb-ref-number="81" id="idea81" data-nb-words="98" data-nb-chars="541">Čas do&nbsp;začátku naší výpravy jsem trávil tak, že&nbsp;jsem putoval po&nbsp;okolí. Díval jsem se&nbsp;na&nbsp;lesy, které se&nbsp;tu&nbsp;tyčily klidné a&nbsp;nádherné, díval jsem se&nbsp;na&nbsp;výšiny, na&nbsp;nichž ležely nezměrné spousty sněhu, díval jsem se&nbsp;na&nbsp;ochořskou stěnu, z&nbsp;níž visely těžké střechýly, nejeden z&nbsp;nich byl silný jako strom, občas se&nbsp;ulomily a&nbsp;s&nbsp;praskotem a&nbsp;s&nbsp;cinkotem se&nbsp;řítily do&nbsp;sněhu, vyšel jsem si&nbsp;do&nbsp;hor a&nbsp;pohlížel jsem na&nbsp;to&nbsp;tiché, jakoby zhoustlé zimní povětří a&nbsp;na všechny ty&nbsp;bílé útvary, protkané tmavými lesy, skalami a&nbsp;jemnou modří dalekých horských pásem.</span></p>
          <p class="chunk" data-nb-ref-number="82" data-nb-words="76" data-nb-chars="481"><span class="idea" data-nb-ref-number="82" id="idea82" data-nb-words="76" data-nb-chars="481">K&nbsp;polovině ledna, v&nbsp;době, kdy počasí obvykle bývalo nejtrvalejší, vyskytly se&nbsp;příznaky, že&nbsp;krásné dny budou delší dobu. Poněkud jemnější větřík minulých dnů se&nbsp;vytratil, zmizela šedivá pokrývka na&nbsp;nebi, a&nbsp;rozplizlá vláknitá oblaka vystřídala hluboká modř. Vzduch přicházel z&nbsp;východu, chlad rostl, sníh se&nbsp;třpytil a&nbsp;večer co&nbsp;večer se&nbsp;na&nbsp;zemi objevovala jemná namodralá mlha, jež slibovala jasná rána a&nbsp;větší a&nbsp;větší chlad. Mé&nbsp;přístroje udávaly silný barometrický tlak a&nbsp;velké sucho.</span></p>
          <p class="chunk" data-nb-ref-number="83" data-nb-words="65" data-nb-chars="407"><span class="idea" data-nb-ref-number="83" id="idea83" data-nb-words="65" data-nb-chars="407">Řekl jsem starému Kašparovi, že&nbsp;už&nbsp;vyrazíme. Vzali jsme s&nbsp;sebou tolik okovaných alpských holí, maček, provazů, sněžnic, přikrývek, šatstva, kolik jsme pokládali za&nbsp;nezbytné, jednu lopatu, jednu sekeru, kotlíky a&nbsp;potraviny na&nbsp;několik dnů. Takto naloženi sešli jsme k&nbsp;jezeru. Tam jsme si&nbsp;naše věci rozdělili do&nbsp;dvou pohodlných břemen, tak aby se&nbsp;každému s&nbsp;tím jeho šlo co&nbsp;nejsnadněji, a&nbsp;vyčkali příštího rána.</span></p>
          <p class="chunk" data-nb-ref-number="84" data-nb-words="845" data-nb-chars="4970"><span class="idea" data-nb-ref-number="84" id="idea84" data-nb-words="845" data-nb-chars="4970">Když se&nbsp;začalo rozednívat, vydali jsme se&nbsp;na&nbsp;cestu a&nbsp;svými hodně vysokými holínkami, které jsem dal zhotovit právě k&nbsp;tomuhle účelu, vyšlapávali jsme si&nbsp;v&nbsp;hlubokém sněhu cestičky, jež vedly k&nbsp;výšinám, po&nbsp;nichž se&nbsp;však dalo chodit pouze v&nbsp;létě, protože teď nebylo po&nbsp;nich stopy a&nbsp;my je&nbsp;našli jen proto, že&nbsp;jsme se&nbsp;v&nbsp;téhle krajině výtečně vyznali. Šli jsme tím hlubokým sněhem několik hodin, pak přišly lesy, v&nbsp;nichž byl sníh mělčí a&nbsp;procházelo se&nbsp;jím snadněji. Hodně suti a&nbsp;kosé stěny, které se&nbsp;objevily poté, pokryty byly sněhem rovněž méně než krajina dole, a&nbsp;šlo se&nbsp;v&nbsp;zimě po&nbsp;nich lehčeji, než když jsem je&nbsp;objevil v&nbsp;létě, protože teď nerovnosti a&nbsp;drobné ostré útesy a&nbsp;kameny byly zaváty sněhovou pokrývkou. Když jsme zdolali první předhůří a&nbsp;došli na&nbsp;ochořskou náhorní rovinu, z&nbsp;níž bylo zase dole vidět modré jezero, hluboké a&nbsp;temné v&nbsp;bílém okolí, na&nbsp;chvíli jsme se&nbsp;zastavili. Povrch Ochoří anebo náhorní rovina, jak se&nbsp;té&nbsp;končině také často říká, není však vůbec žádná rovina, jenom je&nbsp;taková ve&nbsp;srovnání se&nbsp;strmými srázy, které tvoří její boční stěny spadající k&nbsp;jezeru. Sestává z&nbsp;velkého počtu vrcholků, které se&nbsp;tyčí za&nbsp;sebou a&nbsp;vedle sebe, jsou různé velikostí a&nbsp;tvarem, mají mezi sebou hluboké rýhy a&nbsp;tu se&nbsp;vzpínají do&nbsp;hrotu, tu&nbsp;se&nbsp;jeví jako rozlehlé pláně. Ty&nbsp;pokrývá nízká tráva a&nbsp;tu a&nbsp;tam sosnová kleč, a&nbsp;strmí z&nbsp;nich nesčetná skaliska. Tady se&nbsp;postupuje dopředu nejobtížněji. I&nbsp;v&nbsp;létě je&nbsp;svízelné zachovat správný směr, protože útvary v&nbsp;krajině jsou si&nbsp;navzájem velice podobné a&nbsp;nějaká vyšlapaná pěšina tu&nbsp;pochopitelně není; o&nbsp;to spíše pak v&nbsp;zimě, kdy jednotlivé krajinné tvary halí a&nbsp;deformuje sněhová pokrývka a&nbsp;i tam, kde vyčnívají ze&nbsp;sněhu, mají neobvyklou a&nbsp;cizokrajnou podobu. V&nbsp;té oblasti je&nbsp;porůznu roztroušeno několik salaší a&nbsp;v&nbsp;létě se&nbsp;tady nahoře pasou stáda, ta&nbsp;však, jakkoliv jsou početná, v&nbsp;těch rozlehlých prostorách se&nbsp;ztrácejí a&nbsp;celé měsíce se&nbsp;nepotkají. Toužili jsme po&nbsp;tom, abychom se&nbsp;přes tyhle krajinné útvary dostali ještě za&nbsp;světla, a&nbsp;umiňovali jsme si, abychom zachovali směr, že&nbsp;se&nbsp;budeme navzájem podporovat ve&nbsp;znalosti útesů a&nbsp;tvarů kopců a&nbsp;že si&nbsp;navzájem budeme říkat, který je&nbsp;který význačný útvar, a&nbsp;že si&nbsp;je&nbsp;popíšeme. Na&nbsp;horním konci náhorní planiny, kde znovu začínají větší skalní útvary a&nbsp;zabloudit je&nbsp;daleko nesnadnější, v&nbsp;oblasti velkých vápencových skalisek, je&nbsp;salaš, říká se&nbsp;jí&nbsp;Kozí pastva, a&nbsp;ta byla cílem našeho dnešního putování. Na&nbsp;kraji horského stoupání a&nbsp;na začátku náhorní roviny, kde jsme teď byli, jsme se&nbsp;uvelebili. Vyskytuje se&nbsp;tam veliký kámen, který je&nbsp;málem celý černý. Je&nbsp;pozoruhodný nejenom samotnou touhle barvou, ale zejména proto, že&nbsp;právě touhle barvou, také svou velikostí a&nbsp;posléze svým zvláštním tvarem je&nbsp;vidět už&nbsp;zdáli a&nbsp;těm, kdo od&nbsp;Kozí pastvy sestupují po&nbsp;náhorní rovině, slouží jako značka, a&nbsp;když dojdou až&nbsp;k&nbsp;němu, aby se&nbsp;ujistili, že&nbsp;cestu, kterou urazili, zvolili správně. Protože pro leckoho, kdo pobývá na&nbsp;náhorní rovině, pro salašníky, pro poutníky po&nbsp;horách, pro lovce, kámen je&nbsp;místem, kde se&nbsp;scházejí, vede už&nbsp;od&nbsp;něho viditelná vyšlapaná pěšina a&nbsp;člověk se&nbsp;už&nbsp;nemůže tak snadno minout směrem, který vede dolů k&nbsp;jezeru. A&nbsp;tvar skaliska přečnívajícího ke&nbsp;slunce východu se&nbsp;hodí k&nbsp;tomu, aby se&nbsp;pod ním člověk mohl schovat před deštěm a&nbsp;před prudkými západními větry. Když jsme k&nbsp;němu arci došli, kolem dokola jsme neuviděli jedinou stopu po&nbsp;nějakém člověku; až&nbsp;k&nbsp;jeho stěnám sahal nedotčený sníh a&nbsp;v&nbsp;tomhle okolí se&nbsp;tyčilo ještě jednou tak černé. Našli jsme však na&nbsp;menších kamenech, které skalisko zastřešovalo a&nbsp;na něž sníh nenapadal, místo, kam jsme mohli usednout, a&nbsp;téhle pobídce jsme ochotně vyhověli, ježto se&nbsp;nás už&nbsp;zmocnila únava. Kašpar rozepnul obaly na&nbsp;přikrývkách a&nbsp;vyňal dvě lehké, ale hřejivé kožešiny a&nbsp;další věci z&nbsp;kožešin, které jsme vzali s&nbsp;sebou proto, aby nám těla a&nbsp;nohy, které se&nbsp;putováním zahřály, chránily před prochlazením, až&nbsp;budeme odpočívat. Když jsme se&nbsp;kožešinami obalili, přikročili jsme k&nbsp;tomu, že&nbsp;se&nbsp;občerstvíme jídlem a&nbsp;pitím. Posloužilo k&nbsp;tomu trochu vína a&nbsp;chleba. Když jsme dojedli, podíval jsem se&nbsp;na&nbsp;vlhkoměr, který jsem, hned jak jsme sem přišli, pověsil na&nbsp;svou alpskou hůl a&nbsp;tu postavil na&nbsp;volné místo, a&nbsp;ukázal společníku Kašparovi, že&nbsp;tady nahoře je&nbsp;tepleji, než bylo včera v&nbsp;touž denní dobu dole na&nbsp;úrovni jezera. Slunce se&nbsp;nadmíru mocně opíralo do&nbsp;sněhu, nezavál ani vánek, na&nbsp;zelenavě modravé obloze se&nbsp;uvelebilo pouze něco teninkých bělavých pruhů. Z&nbsp;výběžku skaliska, z&nbsp;něhož bylo vidět jezero, bylo lze téměř zřetelně zahlédnout, že&nbsp;dole je&nbsp;vzduch nejenom hustší, ale i&nbsp;studenější. Jakkoliv zřetelně a&nbsp;jasně totiž bylo jezero zahlédnout, přesto se&nbsp;po&nbsp;jeho bílých anebo bíle kropenatých stěnách táhl jemný, modravě opalizující opar, což prozrazovalo, že&nbsp;tam se&nbsp;náš svrchní teplejší vzduch střetává s&nbsp;dolním, studenějším, který tkví nad jezerem, čímž se&nbsp;vytváří jakási jemná mlha. Už&nbsp;jsem se&nbsp;jen podíval na&nbsp;vlhkoměr a&nbsp;na barometr, pak Kašpar sbalil naše přikrývky a&nbsp;kožešiny, já&nbsp;své přístroje a&nbsp;náčiní, a&nbsp;vydali jsme se&nbsp;na&nbsp;další cestu.</span></p>
          <p class="chunk" data-nb-ref-number="85" data-nb-words="270" data-nb-chars="1635"><span class="idea" data-nb-ref-number="85" id="idea85" data-nb-words="270" data-nb-chars="1635">Nadmíru opatrně jsme se&nbsp;snažili stanovit směr, kterým jsme se&nbsp;měli dát. Všude tam, kde krajina skýtala větší rozhled, na&nbsp;chvilku jsme se&nbsp;zastavili a&nbsp;snažili jsme se&nbsp;ujasnit si&nbsp;podobu okolí a&nbsp;přesvědčit se&nbsp;o&nbsp;prostoru, kde stojíme. Mimoto jsem vytáhl i&nbsp;magnetickou střelku, abych se&nbsp;s&nbsp;ní poradil. V&nbsp;dolících a&nbsp;v&nbsp;prohlubních mezi jednotlivými vrchy jsme museli vzít na&nbsp;pomoc sněžnice. K&nbsp;pozdnímu odpoledni se&nbsp;nám vstříc vynořovaly ze&nbsp;sněhu vyšší a&nbsp;tmavší špice Ochoří. Když slunce tkvělo už&nbsp;jen o&nbsp;trochu víc než na&nbsp;vlastní šířku od&nbsp;kraje obzoru, došli jsme ke&nbsp;Kozí pastvě. Tady se&nbsp;nám naskytl podivuhodný pohled. Je&nbsp;tu&nbsp;jedno místo, odkud už&nbsp;se&nbsp;nedá pohlédnout zpátky na&nbsp;jezero ani na&nbsp;jeho okolí, zato se&nbsp;směrem ke&nbsp;slunce západu otevírá daleký pohled na&nbsp;mýtinu Hlásného jezera, zejména však do&nbsp;ochořského údolí, kde bydlí člověk, který zhotovil mou a&nbsp;Klotyldinu citeru. Do&nbsp;téhle dálavy jsem se&nbsp;chtěl ještě jednou podívat, než půjdeme do&nbsp;chaty. Ale údolí jsem neviděl. Vliv toho, co&nbsp;se&nbsp;vytváří střetem svrchního teplejšího vzduchu a&nbsp;dolního chladnějšího, jak jsem už&nbsp;podotkl u&nbsp;černého skaliska, mezitím ještě zesílil, a&nbsp;u&nbsp;nohou se&nbsp;mi&nbsp;rozlévalo jednotvárné, vodorovné, bělavě šedavé moře mlhy. Připadalo mi&nbsp;obrovské, a&nbsp;jako kdybych nad ním plul v&nbsp;povětří. Strměly nad ním černé skalní hroudy, rozlévalo se&nbsp;do&nbsp;šíra, na&nbsp;jeho lemu se&nbsp;táhla temně modrá čára vzdálených hor, a&nbsp;pak už&nbsp;byla jen prosycená, zlatožlutá, naprosto čirá obloha, na&nbsp;níž tkvělo pronikavé, téměř nesálající slunce, které se&nbsp;právě chystalo zapadnout. Ten obraz byl nepopsatelně monumentální. Kašpar, který stál vedle mne, řekl: „Vážený pane, ona je&nbsp;zima taky docela krásná.“</span></p>
          <p class="chunk" data-nb-ref-number="86" data-nb-words="9" data-nb-chars="57"><span class="idea" data-nb-ref-number="86" id="idea86" data-nb-words="9" data-nb-chars="57">„Ano, Kašpare,“ řekl jsem, „je krásná, je&nbsp;velice krásná.“</span></p>
          <p class="chunk" data-nb-ref-number="87" data-nb-words="289" data-nb-chars="1678"><span class="idea" data-nb-ref-number="87" id="idea87" data-nb-words="289" data-nb-chars="1678">Dál jsme tu&nbsp;stáli, dokud slunce nezapadlo. Nebe se&nbsp;na&nbsp;chviličku zbarvilo ještě sytěji a&nbsp;žhavěji, pak všechno začalo postupně blednout a&nbsp;nakonec splynulo do&nbsp;bezbarvého celku. Jen mohutné vyvýšeniny, které se&nbsp;tyčily k&nbsp;jihu a&nbsp;oplývaly ledem, na&nbsp;nějž jsme chtěli dojít, žhnuly dosud jakýmsi nejistým světlem, a&nbsp;nad nimi se&nbsp;objevovala nejedna hvězda. Šli jsme teď k&nbsp;chatě málem už&nbsp;temnou a&nbsp;dosti neschůdnou krajinou, abychom v&nbsp;ní připravili všechno na&nbsp;přenocování. Chata, tak jak to&nbsp;je&nbsp;v&nbsp;zimě vždycky, když je&nbsp;prázdná, nebyla zamčená. Dveře uzavírala dřevěná petlice, která se&nbsp;dala lehce odsunout. Vešli jsme dovnitř, do&nbsp;našeho ručního svícnu jsme zasunuli jednu svíci a&nbsp;rozsvítili. Našli jsme jizbu salašnic a&nbsp;tam jsme se&nbsp;uložili. Na&nbsp;lůžkách bylo něco sena, uprostřed jizby stál hrubě ztesaný prkenný stůl, u&nbsp;stěny byla jedna lavice a&nbsp;druhá, jíž se&nbsp;dalo hýbat, byla u&nbsp;stolu. Zamýšleli jsme si&nbsp;tu&nbsp;zchystat první skutečné teplé jídlo toho dne. Ale nebyli jsme málem připraveni na&nbsp;to, že&nbsp;nikde jsme neobjevili nejmenší zásobu dřeva. Měl jsem pro tenhle případ u&nbsp;sebe líh, aby se&nbsp;dalo na&nbsp;ploché pánvi osmažit pár plátků pečeně; ale my&nbsp;dali přednost tomu, hlavně abychom si&nbsp;ohřáli tělo, spálit kus lavice a&nbsp;později ji&nbsp;majiteli nahradit. Kašpar se&nbsp;dal sekerou do&nbsp;díla, a&nbsp;brzy už&nbsp;v&nbsp;krbu planul veselý oheň. Zchystala se&nbsp;večeře, tak jak jsme ji&nbsp;často chystali za&nbsp;našich prací v&nbsp;horách, ze&nbsp;sena na&nbsp;lůžkách, z&nbsp;přikrývek a&nbsp;z&nbsp;kožešin se&nbsp;připravilo ležení, a&nbsp;poté co&nbsp;jsem se&nbsp;podíval i&nbsp;na své měřicí přístroje, které jsme rozvěsili venku u&nbsp;chaty, odebrali jsme se&nbsp;k&nbsp;odpočinku. I&nbsp;teď pozdě večer vzdor naprosto jasné obloze plné hvězd bylo v&nbsp;téhle výši daleko méně chladno, než jsem si&nbsp;byl myslel.</span></p>
          <p class="chunk" data-nb-ref-number="88" data-nb-words="390" data-nb-chars="2261"><span class="idea" data-nb-ref-number="88" id="idea88" data-nb-words="390" data-nb-chars="2261">Než se&nbsp;rozednilo, vstali jsme, rozsvítili, všechno jsme si&nbsp;oblékli, náležitě uspořádali všechny své věci, udělali jsme si&nbsp;snídani, snědli ji&nbsp;a&nbsp;vydali jsme se&nbsp;na&nbsp;další cestu. Vrcholek Ochoří na&nbsp;jihu byl téměř černý, viděli jsme ho&nbsp;zřetelně, jak strmí vzhůru v&nbsp;bledém povětří nad Tesák, který nám ještě zakrýval ledová pole. Den byl opět naprosto jasný. I&nbsp;když ještě nebylo světlo, nemohli jsme mít strach, že&nbsp;zabloudíme, museli jsme totiž nějakou dobu stoupat mezi skalami, které vymezovaly náš směr po&nbsp;obou stranách a&nbsp;nedovolily, abychom sešli z&nbsp;cesty. Protože se&nbsp;v&nbsp;těchhle proláklinách nahromadil sníh, nazuli jsme si&nbsp;sněžnice a&nbsp;v&nbsp;nejistém šeru postupovali kupředu. Když jsme už&nbsp;putovali o&nbsp;něco více než hodinu, vyšli jsme na&nbsp;výšinu, kde se&nbsp;krajina znovu otevírá a&nbsp;k&nbsp;východu se&nbsp;táhnou širé pláně. Ty&nbsp;se&nbsp;nejdřív zvedají poměrně vysoko, načež se&nbsp;kolem jedné skály stáčejí na&nbsp;jih a&nbsp;nabízejí poté pohled na&nbsp;ledovou masu, k&nbsp;níž jsme mířili. Ta&nbsp;se&nbsp;mohutně svažuje od&nbsp;jihu k&nbsp;severu a&nbsp;na své jižní hranici má&nbsp;ochořský vrcholek. Na&nbsp;pláních, na&nbsp;něž jsme vyšplhali, bylo už&nbsp;naprosto světlo; jedině hory, jež jsme měli zahlédnout na&nbsp;východním okraji plání, pod sebou a&nbsp;daleko odsud, vidět nebyly, po&nbsp;okraji plání pokrytých sněhem se&nbsp;totiž táhla málem někam donekonečna barva, jež se&nbsp;jenom trochu odlišovala od&nbsp;barvy sněhu, barva mlhy. Ta&nbsp;od&nbsp;včerejška nabyla ještě více vrchu a&nbsp;ohraničovala naši výšinu, až&nbsp;ta&nbsp;vypadala jako nějaký ostrov. Kašpar se&nbsp;užuž děsil. Já&nbsp;jsem ho&nbsp;však upozornil, že&nbsp;obloha nad námi je&nbsp;úplně jasná, že&nbsp;ta&nbsp;mlha se&nbsp;velice liší od&nbsp;té, která na&nbsp;počátku deštivého anebo sněhového počasí nejdříve v&nbsp;podobě mraků zahalí vrcholky hor, pak se&nbsp;snáší čím dál hlouběji, často až&nbsp;do&nbsp;poloviční úrovně hor a&nbsp;pro poutníky je&nbsp;hrozivá; naše mlha není žádnou mlhou ve&nbsp;vysokých polohách, je&nbsp;to&nbsp;mlha v&nbsp;hloubce, která vrcholky hor, kde zabloudit je&nbsp;tak strašné, pomíjí a&nbsp;která, až&nbsp;slunce vystoupí vysoko nad obzor, prostě zmizí. V&nbsp;nejhorším, tedy pokud by&nbsp;tu&nbsp;i&nbsp;byla dál, nás může uklidnit, že&nbsp;jde jen o&nbsp;vodorovnou vrstvu, která nesahá výše než tam, kde se&nbsp;tyčí černá skála. A&nbsp;od ní&nbsp;dolů cestu nadmíru dobře známe, musíme jen najít vlastní stopy a&nbsp;podle nich můžeme pak scházet dolů. Kašpar, protože ten byl s&nbsp;životem v&nbsp;horách téměř srostlý, uznal mé&nbsp;důvody a&nbsp;uklidnil se.</span></p>
          <p class="chunk" data-nb-ref-number="89" data-nb-words="178" data-nb-chars="1059"><span class="idea" data-nb-ref-number="89" id="idea89" data-nb-words="178" data-nb-chars="1059">Jak jsme tak stáli a&nbsp;rozmlouvali, mlha na&nbsp;východě začala na&nbsp;jednom místě řídnout, a&nbsp;sněhová pole se&nbsp;zbarvila krásněji a&nbsp;půvabněji, než byla ta&nbsp;olověná šeď, jež je&nbsp;až&nbsp;dosud pokrývala, a&nbsp;na světlém místě v&nbsp;mlze začal žhnout jeden bod, který se&nbsp;neustále zvětšoval a&nbsp;posléze se&nbsp;tu&nbsp;vznášel a&nbsp;vznášel velký jako talíř, sice temně rudý, ale planoucí tak prudce jako nejohnivější rubín. Bylo to&nbsp;slunce, překonalo nejnižší hory a&nbsp;propálilo mlhu. Sníh byl narudlejší a&nbsp;narudlejší, neustále zřetelnější, jeho stíny byly téměř nazelenalé, vysoké skály nám po&nbsp;pravici, které se&nbsp;tyčily na&nbsp;západě, cítily blížící se&nbsp;osvětlení a&nbsp;rudly. Jinak nebylo vidět nic než nad námi tu&nbsp;nesmírnou, úplně jasnou oblohu, a&nbsp;na té&nbsp;prosté veliké pláni, kterou sem příroda položila, stáli pouze ti&nbsp;dva lidé, určitě na&nbsp;ní&nbsp;byli docela titěrní. Mlha na&nbsp;své nejkrajnější hranici posléze začala zářit jako roztavený kov, obloha prořídla a&nbsp;slunce kypělo jako blýskavá ruda a&nbsp;vzpínalo se&nbsp;ze&nbsp;své zahalenosti. Nad sníh nám u&nbsp;nohou náhle vystřelila světla a&nbsp;zachytila se&nbsp;na&nbsp;skalách. Radostný den byl tu.</span></p>
          <p class="chunk" data-nb-ref-number="90" data-nb-words="117" data-nb-chars="683"><span class="idea" data-nb-ref-number="90" id="idea90" data-nb-words="117" data-nb-chars="683">Uvázali jsme si&nbsp;kolem těla provazy a&nbsp;nechali mezi jednou takovou smyčkou kolem těla a&nbsp;druhou dost dlouhý kus provazu, tak aby pokud by&nbsp;snad jeden z&nbsp;nás uklouzl, ježto jsme se&nbsp;teď chystali přejít hodně šikmou plochu, druhý jej zadržel. V&nbsp;létě po&nbsp;té&nbsp;ploše byly rozsety spousty malých a&nbsp;ostrých kamenů, proto se&nbsp;přecházela daleko snadněji. V&nbsp;zimě člověk terén neznal a&nbsp;sníh se&nbsp;mohl začít sunout. Bez pomoci sněžnic, protože s&nbsp;nimi bychom se&nbsp;pohybovali nemotorně a&nbsp;mohly by&nbsp;tu&nbsp;být než nebezpečné, s&nbsp;vynaložením vší opatrnosti jsme se&nbsp;dostali na&nbsp;druhou stranu, rozvázali jsme provazy, načež jsme několik hodin putovali a&nbsp;posléze zatočili kolem skal a&nbsp;stanuli na&nbsp;ledovci a&nbsp;na věčném sněhu.</span></p>
          <p class="chunk" data-nb-ref-number="91" data-nb-words="241" data-nb-chars="1362"><span class="idea" data-nb-ref-number="91" id="idea91" data-nb-words="241" data-nb-chars="1362">Na&nbsp;ledu, po&nbsp;němž jsme postupovali směry, které jsme dobře znali, se&nbsp;oproti létu zjevně zhola nic nezměnilo. Ježto ani v&nbsp;létě se&nbsp;téměř žádný déšť v&nbsp;údolí buď hor vůbec nedotkne, anebo je&nbsp;na&nbsp;nich sníh, bylo to&nbsp;teď na&nbsp;ledovci jako v&nbsp;létě a&nbsp;brali jsme se&nbsp;kupředu známými místy. Tam kde masy ledu popukaly a&nbsp;rozdrobily se, kde je&nbsp;na&nbsp;povrchu pokryl sníh, na&nbsp;bocích prosvítaly nazelenalým anebo namodralým třpytem z&nbsp;všeobecné běli, dále vzhůru, tam kde se&nbsp;klenul čirý ledovec, pokrýval jej sníh. Jediný rozdíl byl v&nbsp;tom, že&nbsp;teď tu&nbsp;na&nbsp;ledu nebylo jediné široké anebo protáhlé místo, jež by&nbsp;se&nbsp;obnažené skvělo svou zelenavou barvou, tak jako je&nbsp;tomu občas v&nbsp;létě. Nějaký čas jsme pobyli na&nbsp;ledě a&nbsp;na něm jsme pojedli i&nbsp;oběd, který sestával z&nbsp;vína a&nbsp;z&nbsp;chleba. Pod námi se&nbsp;však mezitím chystala změna. Mlha se&nbsp;postupně vytratila, najednou byly část po&nbsp;části vidět vzdálené anebo bližší hory, mizely, znovu byly vidět a&nbsp;posléze se&nbsp;skvělo všechno v&nbsp;záři slunce bez jediného zamlženého místečka, protože tu&nbsp;mlhu jako kdyby někdo vyhladil, skvělo se&nbsp;v&nbsp;jemné modři anebo jakoby ve&nbsp;zlatavém třpytu anebo v&nbsp;jakési daleké stříbřitě matné záři, zahalilo se&nbsp;v&nbsp;hluboké mlčení a&nbsp;nehybnost. Slunce osaměle zářilo na&nbsp;obloze bez jediného družného obláčku. Chlad ani tady nebyl velký, byl menší, než jaký jsem postřehoval v&nbsp;údolí, a&nbsp;nebyl o&nbsp;mnoho větší, než jaký tu&nbsp;bývá i&nbsp;v&nbsp;letním období.</span></p>
          <p class="chunk" data-nb-ref-number="92" data-nb-words="224" data-nb-chars="1300"><span class="idea" data-nb-ref-number="92" id="idea92" data-nb-words="224" data-nb-chars="1300">Když jsme nějakou chvíli pobyli na&nbsp;ledu, vydali jsme se&nbsp;na&nbsp;zpáteční cestu. Snadno jsme dorazili tam, kde se&nbsp;obvykle z&nbsp;ledovce schází a&nbsp;odkud se&nbsp;jde přes hory dolů. Našli jsme své stopy, ty&nbsp;se&nbsp;na&nbsp;nedotčeném povrchu, kam jen zřídka zabloudí nějaké zvíře, daly nadmíru zřetelně rozeznat a&nbsp;podle nich jsme odcházeli. Šťastně jsme přešli přes šikmou plochu a&nbsp;k&nbsp;večeru jsme dorazili do&nbsp;Kozí pastvy. Byla tu&nbsp;už&nbsp;příliš velká tma, aby se&nbsp;dalo vidět ještě něco z&nbsp;okolí. V&nbsp;chatě jsme si&nbsp;dali zase teplou večeři, ohřáli jsme se&nbsp;ze&nbsp;zbytků lavice a&nbsp;občerstvili se&nbsp;spánkem. Ráno druhého dne bylo znovu průzračně jasné, v&nbsp;údolích se&nbsp;zase válela mlha. Ježto i&nbsp;noc byla dokonale bezvětrná, neměli jsme stran zpáteční cesty po&nbsp;náhorní rovině žádné obavy. Naše stopy tu&nbsp;byly naprosto nerozmazané a&nbsp;mohli jsme se&nbsp;na&nbsp;ně&nbsp;spolehnout. I&nbsp;tam, kde jsme předtím postávali a&nbsp;radili se&nbsp;a&nbsp;třeba zabodli alpskou hůl stranou od&nbsp;místa, kde jsme stáli, byla stopa ještě naprosto viditelná. K&nbsp;černému kameni jsme přišli dříve, než jsme původně zamýšleli. Tam jsme zase poobědvali a&nbsp;poté jsme v&nbsp;mlze stále více řidnoucí, která však už&nbsp;pro nás nebyla žádnou podstatnou překážkou, scházeli po&nbsp;srázných svazích hor. Dole u&nbsp;jejich úpatí teploměr, na&nbsp;který jsem se&nbsp;podíval, ukazoval skutečně větší chlad, než jaký jsme měli předtím na&nbsp;horách.</span></p>
          <p class="chunk" data-nb-ref-number="93" data-nb-words="7" data-nb-chars="45"><span class="idea" data-nb-ref-number="93" id="idea93" data-nb-words="7" data-nb-chars="45">Odpoledne jsme byli zase v&nbsp;jezerním hostinci.</span></p>
          <p class="chunk" data-nb-ref-number="94" data-nb-words="59" data-nb-chars="317"><span class="idea" data-nb-ref-number="94" id="idea94" data-nb-words="59" data-nb-chars="317">Druhého dne jsme šli do&nbsp;hostince U&nbsp;Javoru v&nbsp;Hlásném údolí. Všichni se&nbsp;k&nbsp;nám sběhli a&nbsp;chtěli vědět, co&nbsp;jsme zažili. Divili se, že&nbsp;to, co&nbsp;jsme podnikli, bylo tak jednoduché, zvláště však to, že&nbsp;chlad, který v&nbsp;létě se&nbsp;tak odráží od&nbsp;tepla v&nbsp;údolích, není údajně v&nbsp;zimě tak úplně strašný. Kašpar byl teď najednou důležitý.</span></p>
          <p class="chunk" data-nb-ref-number="95" data-nb-words="92" data-nb-chars="514"><span class="idea" data-nb-ref-number="95" id="idea95" data-nb-words="92" data-nb-chars="514">Já&nbsp;však byl celý prodchnut tím, co&nbsp;jsem tam nahoře viděl a&nbsp;nalezl. Hluboký cit, který jsem teď měl neustále v&nbsp;srdci a&nbsp;který mě&nbsp;podnítil, abych se&nbsp;v&nbsp;zimě vypravil do&nbsp;horských výšin, ten mě&nbsp;nezklamal. Do&nbsp;duše mi&nbsp;pronikl pocit čehosi vznešeného, téměř tak vznešeného jako má&nbsp;láska k&nbsp;Natálii. Ba&nbsp;tu&nbsp;lásku ten pocit ještě povznesl a&nbsp;posílil a&nbsp;se zbožnou úctou k&nbsp;bohu, Pánu, jenž stvořil tolik krásy a&nbsp;obdařil nás tolikerým štěstím, usnul jsem, když jsem zase poprvé odpočíval v&nbsp;posteli v&nbsp;útulné jizbě hostince U&nbsp;Javoru.</span></p>
          <p class="chunk" data-nb-ref-number="96" data-nb-words="84" data-nb-chars="498"><span class="idea" data-nb-ref-number="96" id="idea96" data-nb-words="84" data-nb-chars="498">Nelitoval jsem, že&nbsp;jsem na&nbsp;sebe vzal oběť oné výpravy, ještě než jsem se&nbsp;vydal za&nbsp;svým hostitelem a&nbsp;navštívil ho&nbsp;teď v&nbsp;zimě. Pobyl jsem v&nbsp;Hlásném údolí pouze tak dlouho, abych si&nbsp;jeho nejvýznamnější místa prohlédl ozdobená zimním šňořením a&nbsp;zařídil, aby se&nbsp;majiteli Kozí pastvy nahradila lavice, kterou jsme spálili. Pak jsem v&nbsp;saních vyjel směrem ke&nbsp;Stráznému dvoru. Kašpar se&nbsp;se&nbsp;mnou nadmíru srdečně rozloučil, díky tomu, co&nbsp;jsme spolu podnikli, byli jsme teď přátelé ještě větší než kdy předtím.</span></p>
          <p class="chunk" data-nb-ref-number="97" data-nb-words="63" data-nb-chars="366"><span class="idea" data-nb-ref-number="97" id="idea97" data-nb-words="63" data-nb-chars="366">Větší teplo v&nbsp;horních oblastech ovzduší, jež bylo jen poslem počínajícího jižního větru, prosadilo se&nbsp;teď úplně, jižní vítr pronikl do&nbsp;výšin, ačkoliv dole bylo dosud chladno, hory zahalila mračna, ta&nbsp;se&nbsp;rozletěla po&nbsp;krajích a&nbsp;vytřásala na&nbsp;ně&nbsp;déšť, který dopadal na&nbsp;zem v&nbsp;podobě ledových zrn a&nbsp;bubnoval mi&nbsp;po&nbsp;celé hlavě a&nbsp;po lících, když jsem dorazil na&nbsp;Strázný dvůr.</span></p>
          <p class="chunk" data-nb-ref-number="98" data-nb-words="39" data-nb-chars="205"><span class="idea" data-nb-ref-number="98" id="idea98" data-nb-words="39" data-nb-chars="205">Koně a&nbsp;saně odvezli na&nbsp;šafářův dvůr a&nbsp;já jsem šel za&nbsp;svým hostitelem. Seděl ve&nbsp;své pracovně a&nbsp;pořádal pergameny, kterých měl před sebou velký stoh. Uvítal jsem se&nbsp;s&nbsp;ním a&nbsp;přijal mě&nbsp;přátelsky tak jako vždy.</span></p>
          <p class="chunk" data-nb-ref-number="99" data-nb-words="79" data-nb-chars="425"><span class="idea" data-nb-ref-number="99" id="idea99" data-nb-words="79" data-nb-chars="425">Řekl jsem mu, že&nbsp;od&nbsp;té&nbsp;doby, co&nbsp;jsem byl posledně na&nbsp;Strázném dvoře, téměř stále jsem cestoval. Nejdřív že&nbsp;jsem ještě zajel do&nbsp;Velikonočního Hřebene, protože jsem tam měl ještě co&nbsp;pořádat, poté že&nbsp;jsem se&nbsp;vydal za&nbsp;rodiči, nato jsem se&nbsp;s&nbsp;otcem vypravil do&nbsp;jeho rodiště, pak jsem se&nbsp;sestrou na&nbsp;nějaký čas, abych jí&nbsp;udělal radost, zajel do&nbsp;velehor, a&nbsp;když pak nadešla zima, že&nbsp;jsem zajel na&nbsp;ochořský ledovec, nu&nbsp;a&nbsp;teď jsem tady.</span></p>
          <p class="chunk" data-nb-ref-number="100" data-nb-words="29" data-nb-chars="154"><span class="idea" data-nb-ref-number="100" id="idea100" data-nb-words="29" data-nb-chars="154">„Vždycky jste srdečně vítán,“ řekl můj hostitel, „pobuďte u&nbsp;nás, jak dlouho vám bude libo, a&nbsp;počínejte si&nbsp;u&nbsp;nás v&nbsp;domě, jako by&nbsp;to&nbsp;byl dům vašich rodičů.“</span></p>
          <p class="chunk" data-nb-ref-number="101" data-nb-words="7" data-nb-chars="45"><span class="idea" data-nb-ref-number="101" id="idea101" data-nb-words="7" data-nb-chars="45">„Děkuji vám, velice vám děkuji,“ opáčil jsem.</span></p>
          <p class="chunk" data-nb-ref-number="102" data-nb-words="25" data-nb-chars="146"><span class="idea" data-nb-ref-number="102" id="idea102" data-nb-words="25" data-nb-chars="146">Zatahal za&nbsp;zvonek u&nbsp;nohou a&nbsp;nahoru přišla stará Kateřina. Můj hostitel jí&nbsp;rozkázal, aby mi&nbsp;vyhřála pokoje, že&nbsp;je&nbsp;budu nejspíš hodně brzy používat.</span></p>
          <p class="chunk" data-nb-ref-number="103" data-nb-words="42" data-nb-chars="251"><span class="idea" data-nb-ref-number="103" id="idea103" data-nb-words="42" data-nb-chars="251">„Už se&nbsp;stalo,“ odpověděla. „Když jsme viděli mladého pána přijíždět, dala jsem Ludmile hned pokyn, aby zatopila, a&nbsp;už oheň hoří; ale ještě se&nbsp;musí trochu vyvětrat, musí se&nbsp;nově povléci postele, musí se&nbsp;utřít prach, měl byste mít ještě trochu strpení.“</span></p>
          <p class="chunk" data-nb-ref-number="104" data-nb-words="13" data-nb-chars="77"><span class="idea" data-nb-ref-number="104" id="idea104" data-nb-words="13" data-nb-chars="77">„To je&nbsp;výborné,“ řekl můj hostitel, „jen se&nbsp;postarej, aby bylo všude útulno.“</span></p>
          <p class="chunk" data-nb-ref-number="105" data-nb-words="8" data-nb-chars="48"><span class="idea" data-nb-ref-number="105" id="idea105" data-nb-words="8" data-nb-chars="48">„To bude,“ odpověděla Kateřina a&nbsp;vyšla z&nbsp;pokoje.</span></p>
          <p class="chunk" data-nb-ref-number="106" data-nb-words="40" data-nb-chars="216"><span class="idea" data-nb-ref-number="106" id="idea106" data-nb-words="40" data-nb-chars="216">„Jestli chcete,“ řekl pak můj hostitel, „můžete, než bude váš příbytek v&nbsp;pořádku, jít zatím se&nbsp;mnou k&nbsp;Eustachovi a&nbsp;podívat se, na&nbsp;čem se&nbsp;zrovna pracuje. Můžete při tom zaklepat i&nbsp;u&nbsp;Gustava a&nbsp;říci mu, že&nbsp;jste přijel.“</span></p>
          <p class="chunk" data-nb-ref-number="107" data-nb-words="265" data-nb-chars="1529"><span class="idea" data-nb-ref-number="107" id="idea107" data-nb-words="265" data-nb-chars="1529">Souhlasil jsem s&nbsp;tím, co&nbsp;navrhoval. Přes šaty, ty&nbsp;měl téměř jako v&nbsp;létě, oblékl si&nbsp;něco jako svrchník a&nbsp;odešli jsme z&nbsp;pokoje. Nejdřív jsme se&nbsp;odebrali ke&nbsp;Gustavovi a&nbsp;přivítal jsem se&nbsp;s&nbsp;ním. Přiřítil se&nbsp;ke&nbsp;mně a&nbsp;jeho pěstoun mu&nbsp;řekl, že&nbsp;nás může doprovodit do&nbsp;truhlárny. Nevzal si&nbsp;žádný svrchní kabát, jenom si&nbsp;domácí kazajku vyměnil za&nbsp;cosi teplejšího a&nbsp;byl připraven jít s&nbsp;námi. Sešli jsme hlavním schodištěm dolů, a&nbsp;když jsme tam dorazili, viděl jsem, že&nbsp;můj hostitel i&nbsp;dnes, ač&nbsp;je&nbsp;nevlídný zimní den, chodí prostovlasý. Gustav měl na&nbsp;hlavě pouze zcela lehkou čapku. Po&nbsp;písčitém prostranství jsme šli ke&nbsp;křoviskům. Ledové krystality, které byly ojíněné, bílé a&nbsp;drsné, mísily se&nbsp;s&nbsp;bílými vlasy mého přítele a&nbsp;skákaly mu&nbsp;po&nbsp;svrchníku sice nijak lehkém, ale ušitém ne&nbsp;zrovna do&nbsp;tuhého zimního chladu. Stromy v&nbsp;zahradě, které se&nbsp;tyčily poblíž, sténaly ve&nbsp;větru, který stále silněji vál z&nbsp;výšin dolů do&nbsp;nížiny a&nbsp;jeho prudkost rostla z&nbsp;hodiny na&nbsp;hodinu. Tak jsme dorazili k&nbsp;truhlárně. Stejně jako když jsem sem zavítal poprvé, i&nbsp;dnes z&nbsp;ní stoupal lehký kouř, ale nevznášel se&nbsp;kolmo vzhůru jako nějaký strmý vzdušný sloup, nýbrž jak tak vystupoval ze&nbsp;zdí komína, zmocňoval se&nbsp;ho&nbsp;vítr, měnil ho&nbsp;v&nbsp;cosi roztřepetaného a&nbsp;strhával ho&nbsp;do&nbsp;všemožných směrů. A&nbsp;také tu&nbsp;nebyly zelené koruny, kolem nichž tehdy vzlínal vzhůru, nýbrž trčely tu&nbsp;holé větve s&nbsp;jemnými proutky haluzí a&nbsp;ve větru se&nbsp;skláněly nad dům. Na&nbsp;jeho střeše ležel sníh. Při tom přibližování jsme žádné zvuky zevnitř nezaslechli, protože tady venku nás obléhalo svištění větru.</span></p>
          <p class="chunk" data-nb-ref-number="108" data-nb-words="108" data-nb-chars="613"><span class="idea" data-nb-ref-number="108" id="idea108" data-nb-words="108" data-nb-chars="613">Když jsme vešli dovnitř, kráčel nám naproti Eustach a&nbsp;uvítal mě&nbsp;ještě přátelštěji a&nbsp;srdečněji, než to&nbsp;vždycky doposud dělával. Všiml jsem si, že&nbsp;v&nbsp;budově je&nbsp;o&nbsp;dva dělníky více než obvykle. Práce tudíž bylo určitě hodně anebo byla naléhavá. Teplo oproti větru venku bylo v&nbsp;domě příjemné, vítané a&nbsp;útulné. Eustach nás provedl dílnou do&nbsp;své jizby. Řekl jsem mu, že&nbsp;jsem přijel na&nbsp;Strázný dvůr a&nbsp;pobudu na&nbsp;něm nepatrnou část zimy, protože jsem ho&nbsp;v&nbsp;zimě vůbec neviděl a&nbsp;prožíval jsem ji&nbsp;doposud většinou jen ve&nbsp;městě, tam se&nbsp;její podstata vzhledem k&nbsp;té spoustě domů a&nbsp;vzhledem k&nbsp;mnoha opatřením proti zimě rozmělňuje.</span></p>
          <p class="chunk" data-nb-ref-number="109" data-nb-words="68" data-nb-chars="389"><span class="idea" data-nb-ref-number="109" id="idea109" data-nb-words="68" data-nb-chars="389">„U&nbsp;nás ji&nbsp;můžete vidět v&nbsp;plné kráse,“ řekl Eustach, „a ona je&nbsp;pořád hezká, i&nbsp;tehdy, když svou povahu usilovně zapírá a&nbsp;krajinu beze sněhu přepadá teplým větrem, modrými kupami mračen a&nbsp;lijáky. Tak dalece se&nbsp;u&nbsp;nás nikdy nezapomene, aby upadala do&nbsp;jakési karikatury léta tak jako občas v&nbsp;jižních zemích a&nbsp;předváděla se&nbsp;teplými letními dny a&nbsp;všemožnou zelení. Pak by&nbsp;ovšem nebyla k&nbsp;vydržení.“</span></p>
          <p class="chunk" data-nb-ref-number="110" data-nb-words="30" data-nb-chars="166"><span class="idea" data-nb-ref-number="110" id="idea110" data-nb-words="30" data-nb-chars="166">Vyprávěl jsem jim, jak jsem pobýval na&nbsp;ochořském ledovci, a&nbsp;řekl jsem, že&nbsp;už&nbsp;jsem také strávil nejeden krásný a&nbsp;bouřlivý zimní den ve&nbsp;volné přírodě a&nbsp;daleko od&nbsp;města.</span></p>
          <p class="chunk" data-nb-ref-number="111" data-nb-words="62" data-nb-chars="363"><span class="idea" data-nb-ref-number="111" id="idea111" data-nb-words="62" data-nb-chars="363">Nato mi&nbsp;ukázal kresby, které nově přibyly k&nbsp;těm dřívějším, a&nbsp;ukázal mi&nbsp;půdorysy, bokorysy a&nbsp;další plány děl, na&nbsp;nichž se&nbsp;zrovna pracovalo. Mezi kresbami byly už&nbsp;i&nbsp;některé zhotovené podle leckterých věcí v&nbsp;klamském kostele a&nbsp;mezi plány se&nbsp;vyskytoval nejeden, který měl co&nbsp;dělat s&nbsp;opravami, k&nbsp;nimž v&nbsp;kostele, který jsme si&nbsp;spolu prohlíželi, dal podnět můj hostitel.</span></p>
          <p class="chunk" data-nb-ref-number="112" data-nb-words="129" data-nb-chars="733"><span class="idea" data-nb-ref-number="112" id="idea112" data-nb-words="129" data-nb-chars="733">Za&nbsp;nějakou chvíli jsme také odešli do&nbsp;dílny a&nbsp;prohlédli si&nbsp;věci, které se&nbsp;tam zhotovovaly. Většinou šlo o&nbsp;objekty, které byly určeny pro kostel, pro nějž se&nbsp;právě pracovalo. Pak jsem uviděl i&nbsp;výztuž z&nbsp;jemných dubových a&nbsp;modřínových fošen; vypadala jako pozadí k&nbsp;dřevořezbám pro ostění, také jsem si&nbsp;prohlédl římsy, jež zřejmě rovněž byly součástí ostění. Pokud jde o&nbsp;nábytek, pracovalo se&nbsp;na&nbsp;skříni, která měla být z&nbsp;nejrozmanitějšího dřeva, mezi jiným i&nbsp;ze dřeva velmi vzácného, jaké se&nbsp;jinak na&nbsp;truhlářské práce nepoužívá. Skříň podle mého měla být hodně velká; ale jak bude vypadat a&nbsp;k&nbsp;čemu bude sloužit, to&nbsp;jsem z&nbsp;těch počátků, které byly vidět, uhodnout nedokázal. A&nbsp;ani jsem se&nbsp;tu&nbsp;na&nbsp;nic neptal a&nbsp;nikdo mi&nbsp;ani o&nbsp;tom nic neřekl.</span></p>
          <p class="chunk" data-nb-ref-number="113" data-nb-words="122" data-nb-chars="640"><span class="idea" data-nb-ref-number="113" id="idea113" data-nb-words="122" data-nb-chars="640">Když jsme už&nbsp;nějaký čas v&nbsp;truhlárně pobyli a&nbsp;mluvili i&nbsp;o&nbsp;jiných věcech než o&nbsp;těch, které byly v&nbsp;truhlárně anebo měly k&nbsp;truhlárně takový nebo onaký vztah, zase jsme odešli a&nbsp;můj přítel a&nbsp;Gustav šli se&nbsp;mnou zpátky do&nbsp;obytného stavení a&nbsp;tam do&nbsp;mých pokojů. V&nbsp;nich už&nbsp;bylo teplo, v&nbsp;krbu podle toho, co&nbsp;se&nbsp;ozývalo, dojista už&nbsp;hořel čilý oheň, všechno bylo umeteno a&nbsp;vysmýčeno, na&nbsp;posteli, na&nbsp;oknech a&nbsp;na nábytku, k&nbsp;němuž patřily, zářily bílé záclony a&nbsp;bílé povlaky i&nbsp;potahy, a&nbsp;veškeré mé&nbsp;cestovní náležitosti, jež jsem vezl s&nbsp;sebou v&nbsp;saních, už&nbsp;byly v&nbsp;mém příbytku. Můj hostitel řekl, ať&nbsp;že&nbsp;se&nbsp;tu&nbsp;dobře usadím a&nbsp;zařídím, a&nbsp;odešel pak s&nbsp;Gustavem.</span></p>
          <p class="chunk" data-nb-ref-number="114" data-nb-words="114" data-nb-chars="692"><span class="idea" data-nb-ref-number="114" id="idea114" data-nb-words="114" data-nb-chars="692">Vybalil jsem si&nbsp;věci, které jsem měl ve&nbsp;svých cestovních tlumocích, a&nbsp;rozložil je&nbsp;tak, aby byly oba pokoje, které jsem měl k&nbsp;dispozici, vybavené pravým zimním pohodlím; k&nbsp;tomu teplo, jež vládlo v&nbsp;pokojích, přímo vybízelo. Chtěl jsem to&nbsp;tak udělat, ať&nbsp;už&nbsp;budu v&nbsp;těchhle místnostech pobývat dlouho, nebo krátce, což záviselo na&nbsp;okolnostech, jež jsem předvídat nemohl. Zejména jsem si&nbsp;uspořádal své knihy, své psací náčiní i&nbsp;náležitosti, které jsem si&nbsp;zchystal k&nbsp;příležitostnému kreslení, tak aby všechno tohle co&nbsp;nejvíce ladilo s&nbsp;mými úmysly, nakolik jsem je&nbsp;teď znal. Když jsem byl se&nbsp;vším hotov, převlékl jsem se&nbsp;také, abych namísto cestovního oděvu měl na&nbsp;sobě šaty pohodlnější a&nbsp;domáčtější.</span></p>
          <p class="chunk" data-nb-ref-number="115" data-nb-words="359" data-nb-chars="2114"><span class="idea" data-nb-ref-number="115" id="idea115" data-nb-words="359" data-nb-chars="2114">Poté jsem se&nbsp;vydal na&nbsp;procházku. V&nbsp;zahradě jsem šel obvyklou cestou vzhůru k&nbsp;velké třešni. Podle pěšiny dobře vyšlapané ve&nbsp;sněhu jsem viděl, že&nbsp;se&nbsp;tudy chodí často a&nbsp;že zahrada v&nbsp;zimě není osiřelá, tak jak tomu bývá u&nbsp;tolika jiných zahrad a&nbsp;jak by&nbsp;to&nbsp;mí&nbsp;rodiče ovšem nestrpěli, protože jim je&nbsp;zahrada i&nbsp;v&nbsp;zimě přítelem. I&nbsp;vedlejší cestičky byly obstojně vyšlapány a&nbsp;na mnoha místech jsem postřehl, že&nbsp;se&nbsp;po&nbsp;déle trvajícím sněžení použila i&nbsp;lopata. Křehčí stromky a&nbsp;rostliny se&nbsp;obalily slámou, všechno, co&nbsp;mělo být za&nbsp;sklem, bylo spolehlivě pod zámkem a&nbsp;chráněno ucpávkami a&nbsp;veškeré záhony a&nbsp;prostory, které tu&nbsp;ležely pod sněhovou pokrývkou, cestičky, které vedly kolem, je&nbsp;takříkajíc rámovaly a&nbsp;rovnaly. Větve stromů byly zbaveny jinovatky, sníh, který se&nbsp;odkudsi hnal v&nbsp;malých kuličkách, neulpíval na&nbsp;nich a&nbsp;o&nbsp;to tmavěji a&nbsp;málem černě se&nbsp;odrážely od&nbsp;sněhu, jenž je&nbsp;obklopoval. Ohýbaly se&nbsp;ve&nbsp;větru a&nbsp;tam, kde svými mohutnými větveními náležely k&nbsp;některému rozložitému stromu, svou hustotou vyvolávaly dojem, jako kdyby jich bylo obrovské množství. Ve&nbsp;větvích bez listí mohl jsem o&nbsp;to zřetelněji a&nbsp;častěji zahlédnout ptačí budky, které jsou tu&nbsp;upevněné na&nbsp;stromech. Z&nbsp;opeřených obyvatel zahrady však nebylo vidět ani slyšet jediného. Je&nbsp;jich tu&nbsp;málo, anebo tu&nbsp;nejsou žádní, nezahlédli jsme je&nbsp;v&nbsp;té vánici, anebo se&nbsp;uchýlili někam do&nbsp;ústraní, třeba do&nbsp;svých krmítek? Ve&nbsp;větvích velké třešně vládl vítr zvlášť mocně. Postavil jsem se&nbsp;pod strom vedle lavice u&nbsp;jeho kmene a&nbsp;díval se&nbsp;na&nbsp;jih. Pode mnou spočívalo temné mřížoví stromů, rýsovalo se&nbsp;na&nbsp;sněhu jako nějaká černá nehybná tkáň, dál pak byl dům se&nbsp;svou bílou střechou a&nbsp;dál už&nbsp;nebylo nic; vzdálenější krajina totiž byla jen stěží zahlédnout. Třpytivě sem prosvítala bledá místa anebo temnější chuchvalce, podle toho, jestli se&nbsp;pohled upíral na&nbsp;sněhové plochy, anebo na&nbsp;lesy, ale zřetelně se&nbsp;nedalo rozeznat nic, a&nbsp;v&nbsp;dlouhých pruzích, jakoby v&nbsp;mlžných vláknech, z&nbsp;nichž se&nbsp;dala zhotovit i&nbsp;tkanina, sníh padající z&nbsp;nebe visel dolů. Od&nbsp;třešně jsem do&nbsp;volné přírody vyjít nemohl; branka byla totiž zamčená. Proto jsem se&nbsp;otočil a&nbsp;vrátil se&nbsp;jinou cestou zase do&nbsp;domu.</span></p>
          <p class="chunk" data-nb-ref-number="116" data-nb-words="120" data-nb-chars="661"><span class="idea" data-nb-ref-number="116" id="idea116" data-nb-words="120" data-nb-chars="661">Téhož dne jsem se&nbsp;také dozvěděl, že&nbsp;je&nbsp;tady Roland. Můj hostitel pro mne přišel, abych se&nbsp;za&nbsp;Rolandem vydal s&nbsp;ním. V&nbsp;obytném domě pro něj už&nbsp;před časem upravili jeden velký pokoj. Právě v&nbsp;něm maloval olejovými barvami jakousi krajinu. Když jsme vešli dovnitř, uviděli jsme ho, jak stojí u&nbsp;stojanu; ten nebyl uprostřed pokoje, ale stál dál od&nbsp;okna, než tomu obvykle bývá. Druhé okno bylo zakryto závěsem. Roland měl na&nbsp;sobě plátěnou halenu a&nbsp;právě držel v&nbsp;ruce paletu a&nbsp;hůl. Jedno i&nbsp;druhé odložil poblíž na&nbsp;stůl, protože nás viděl přicházet, a&nbsp;vydal se&nbsp;nám vstříc. Můj hostitel řekl, že&nbsp;mě&nbsp;požádal, abych za&nbsp;ním zašel, a&nbsp;že Roland snad proti tomu nic nebude mít.</span></p>
          <p class="chunk" data-nb-ref-number="117" data-nb-words="16" data-nb-chars="89"><span class="idea" data-nb-ref-number="117" id="idea117" data-nb-words="16" data-nb-chars="89">„Že přišel, to&nbsp;mě&nbsp;velice těší,“ řekl Roland, „ale bude mít třeba něco proti mému obrazu.“</span></p>
          <p class="chunk" data-nb-ref-number="118" data-nb-words="5" data-nb-chars="28"><span class="idea" data-nb-ref-number="118" id="idea118" data-nb-words="5" data-nb-chars="28">„Kdo ví?“ řekl můj hostitel.</span></p>
          <p class="chunk" data-nb-ref-number="119" data-nb-words="21" data-nb-chars="129"><span class="idea" data-nb-ref-number="119" id="idea119" data-nb-words="21" data-nb-chars="129">„Já proti němu mám leccos,“ odpověděl mu&nbsp;Roland, „a ostatní, ti, co&nbsp;se&nbsp;také chápou tohohle tématu, nejspíš také leccos namítnou.“</span></p>
          <p class="chunk" data-nb-ref-number="120" data-nb-words="8" data-nb-chars="55"><span class="idea" data-nb-ref-number="120" id="idea120" data-nb-words="8" data-nb-chars="55">Když jsme takhle rozmlouvali, přikročili jsme k&nbsp;obrazu.</span></p>
          <p class="chunk" data-nb-ref-number="121" data-nb-words="255" data-nb-chars="1493"><span class="idea" data-nb-ref-number="121" id="idea121" data-nb-words="255" data-nb-chars="1493">Nikdy jsem ještě nic podobného neviděl. Ne&nbsp;že&nbsp;bych byl snad názoru, že&nbsp;je&nbsp;obraz tak znamenitý, to&nbsp;se&nbsp;doposud posoudit nedalo, ježto leccos bylo teprve úplně v&nbsp;počátcích, a&nbsp;také jsem měl za&nbsp;to, že&nbsp;to&nbsp;i&nbsp;ono se&nbsp;nejspíš nebude ani dát zvládnout. Ale co&nbsp;do&nbsp;rozvržení a&nbsp;záměru připadal mi&nbsp;obraz pozoruhodný. Byl hodně velký, byl větší, než se&nbsp;obvykle pojednávají krajinná témata, a&nbsp;pokud se&nbsp;nesvine, z&nbsp;pokoje, v&nbsp;němž vzniká, nebude možné ho&nbsp;vynést. Na&nbsp;té&nbsp;pusté ploše byly zobrazeny ne&nbsp;hory anebo vodní přívaly anebo roviny anebo lesy anebo hladké moře s&nbsp;krásnými loděmi, byly tu&nbsp;nehybné skály, a&nbsp;nestrměly vzhůru jako spořádané útvary, nýbrž trčely zabořené do&nbsp;země jaksi náhodně jako balvany a&nbsp;i jako takové tu&nbsp;a&nbsp;onde všelijak křivě, jako nějací cizinci, kteří se&nbsp;tak jako Normané usadili na&nbsp;půdě ostrova, který jim nepatřil. Jenže ta&nbsp;půda nebyla taková jako ta&nbsp;na&nbsp;onom ostrově, anebo spíše byla taková tam, kde ji&nbsp;nepokrývala obilná pole proslulá ve&nbsp;starověku anebo na&nbsp;ní&nbsp;nerostly tmavé stromy nesoucí ovoce, nýbrž kde je&nbsp;rozrytá a&nbsp;mnohotvará, beze stromů a&nbsp;křovisek, se&nbsp;suchou travou, s&nbsp;brázdami bíle svítícími, v&nbsp;nichž je&nbsp;nakupen křemen sestávající z&nbsp;nesčetných kamenů, a&nbsp;sutí a&nbsp;rozvalinami, jež jsou rozsety všude, hledí vstříc vysoušivému slunci. Taková byla Rolandova zem, tak pokrývala tu&nbsp;nesmírnou plochu a&nbsp;tak se&nbsp;pojednávala v&nbsp;obrovských a&nbsp;jednoduchých úsecích, a&nbsp;nad ní&nbsp;byly mraky, jež osamělé a&nbsp;ve velkém počtu třpytné a&nbsp;stíny vrhající tkvěly na&nbsp;obloze, jež byla hluboká a&nbsp;horká a&nbsp;jižní.</span></p>
          <p class="chunk" data-nb-ref-number="122" data-nb-words="36" data-nb-chars="197"><span class="idea" data-nb-ref-number="122" id="idea122" data-nb-words="36" data-nb-chars="197">Chvíli jsme u&nbsp;obrazu postáli a&nbsp;prohlíželi si&nbsp;jej. Roland stál za&nbsp;námi, a&nbsp;když jsem se&nbsp;jednou otočil, uviděl jsem, že&nbsp;se&nbsp;na&nbsp;plátno dívá s&nbsp;očima lesknoucíma. Rozmlouvali jsme jen málo anebo vůbec ne.</span></p>
          <p class="chunk" data-nb-ref-number="123" data-nb-words="46" data-nb-chars="263"><span class="idea" data-nb-ref-number="123" id="idea123" data-nb-words="46" data-nb-chars="263">„Dal si&nbsp;za&nbsp;úkol, že&nbsp;ztvární téma, které ještě nikde nikdy neviděl,“ řekl můj hostitel, „má ho&nbsp;před očima pouze ve&nbsp;své obraznosti. Uvidíme, jak dalece se&nbsp;mu&nbsp;to&nbsp;zdaří. Myslím, že&nbsp;jsem něco takového, anebo spíše něco tomu podobného viděl hodně daleko odtud na&nbsp;jihu.“</span></p>
          <p class="chunk" data-nb-ref-number="124" data-nb-words="116" data-nb-chars="696"><span class="idea" data-nb-ref-number="124" id="idea124" data-nb-words="116" data-nb-chars="696">„Já jsem nechtěl nic tak zvláštního,“ odpověděl Roland, „já jsem jenom tak dál rozvíjel některé tvary, které se&nbsp;člověku naskytnou v&nbsp;mysli. Chtěl bych se&nbsp;pokusit i&nbsp;o&nbsp;olejomalby, ty&nbsp;mě&nbsp;vždycky lákaly víc než ty&nbsp;mé&nbsp;akvarely, na&nbsp;nich se&nbsp;určitě dá&nbsp;znázornit mohutnost a&nbsp;vášnivost.“ Když jsem si&nbsp;bedlivěji prohlédl jeho náčiní, postřehl jsem, že&nbsp;má&nbsp;štětce s&nbsp;neobvykle dlouhými násadami, že&nbsp;tedy dojista pracuje zdálky, což u&nbsp;tak velkého plátna ani jinak být nemůže; také jsem to&nbsp;ze&nbsp;zpracování vypozoroval. Štětec měl dost velký a&nbsp;viděl jsem i&nbsp;ty dlouhé jemné hůlky, na&nbsp;jejichž hrotech byly upevněny uhly na&nbsp;kreslení; těmi určitě předtím pořizoval první náčrt. Barvy měl na&nbsp;paletě ve&nbsp;velkých množstvích.</span></p>
          <p class="chunk" data-nb-ref-number="125" data-nb-words="40" data-nb-chars="239"><span class="idea" data-nb-ref-number="125" id="idea125" data-nb-words="40" data-nb-chars="239">„Pán tohohle domu je&nbsp;velice laskavý,“ řekl Roland, „a nechá mě&nbsp;tu&nbsp;hospodařit, a&nbsp;já bych zatím měl z&nbsp;povinnosti vytvářet kresby, které zrovna potřebujeme, a&nbsp;měl bych pracovat na&nbsp;náčrtech, které jsou potřeba k&nbsp;věcem, co&nbsp;se&nbsp;zrovna zhotovují.“</span></p>
          <p class="chunk" data-nb-ref-number="126" data-nb-words="30" data-nb-chars="170"><span class="idea" data-nb-ref-number="126" id="idea126" data-nb-words="30" data-nb-chars="170">„To se&nbsp;všechno vyřeší,“ odpověděl můj hostitel, „už jste mi&nbsp;vytvořil náčrty, které se&nbsp;mi&nbsp;líbí. Pracujte a&nbsp;počínejte si, tak jak uznáte za&nbsp;vhodné, váš duch vás už&nbsp;povede.“</span></p>
          <p class="chunk" data-nb-ref-number="127" data-nb-words="35" data-nb-chars="202"><span class="idea" data-nb-ref-number="127" id="idea127" data-nb-words="35" data-nb-chars="202">Abychom Rolanda, který tu&nbsp;stál před svým dílem a&nbsp;kolem něhož všechno, co&nbsp;měl kde v&nbsp;pokoji rozloženo, cílilo k&nbsp;tvoření onoho díla, už&nbsp;déle nerušili, ježto zimní dny jsou beztak hodně krátké, odešli jsme.</span></p>
          <p class="chunk" data-nb-ref-number="128" data-nb-words="10" data-nb-chars="67"><span class="idea" data-nb-ref-number="128" id="idea128" data-nb-words="10" data-nb-chars="67">Když jsme procházeli chodbou, řekl můj hostitel: „Měl by&nbsp;cestovat.“</span></p>
          <p class="chunk" data-nb-ref-number="129" data-nb-words="104" data-nb-chars="600"><span class="idea" data-nb-ref-number="129" id="idea129" data-nb-words="104" data-nb-chars="600">Když se&nbsp;setmělo, sešli jsme se&nbsp;v&nbsp;pracovně mého hostitele u&nbsp;vyhřátého krbu. Byl tu&nbsp;Eustach, Roland, Gustav a&nbsp;já. Mluvilo se&nbsp;o&nbsp;nejrůznějších věcech, nejvíce však o&nbsp;umění a&nbsp;o&nbsp;věcech, které se&nbsp;zrovna zhotovovaly. Nejspíš se&nbsp;vyskytlo leccos, co&nbsp;Gustav nechápal, také mluvil jenom velice málo; ale ta&nbsp;rozmluva ho&nbsp;asi rozmanitě podnítila, a&nbsp;i to, čemu nerozuměl, probouzelo v&nbsp;něm nejspíš leckterá tušení, jaká člověka vedou dále anebo která v&nbsp;sobě uchovává a&nbsp;která v&nbsp;budoucnu budou s&nbsp;to pomoci zhníst je&nbsp;do&nbsp;pevných a&nbsp;případných tvarů. Věděl jsem to&nbsp;velice dobře ze&nbsp;svého vlastního mládí a&nbsp;i z&nbsp;doby současné.</span></p>
          <p class="chunk" data-nb-ref-number="130" data-nb-words="36" data-nb-chars="199"><span class="idea" data-nb-ref-number="130" id="idea130" data-nb-words="36" data-nb-chars="199">Když jsem se&nbsp;vrátil k&nbsp;sobě do&nbsp;ložnice, bylo mi&nbsp;nadmíru příjemné, že&nbsp;v&nbsp;krbu hoří polena z&nbsp;bukového lesa mého hostitele, součásti to&nbsp;Alizkého lesa. Ještě chvíli jsem se&nbsp;obíral četbou a&nbsp;zčásti i&nbsp;psaním.</span></p>
          <p class="chunk" data-nb-ref-number="131" data-nb-words="456" data-nb-chars="2575"><span class="idea" data-nb-ref-number="131" id="idea131" data-nb-words="456" data-nb-chars="2575">Druhý den ráno pršelo. Déšť v&nbsp;proudech crčel z&nbsp;namodralých, stejnorodých mračen, která se&nbsp;hnala po&nbsp;obloze. Vítr nabyl prudkosti takové, že&nbsp;skučel kolem celého domu. Ježto přicházel z&nbsp;jihozápadu, déšť bičoval má&nbsp;okna a&nbsp;řinul se&nbsp;v&nbsp;rozbředlých skvrnách po&nbsp;skle. Ale protože dům byl zbudován velice dobře, déšť ani vítr nezanechal na&nbsp;něm jiné následky než ty, že&nbsp;si&nbsp;člověk v&nbsp;pokojích, jež mu&nbsp;byly záštitou, připadal navýsost v&nbsp;bezpečí. Nelze ani popřít, že&nbsp;taková bouře, dosáhne-li jisté vystupňovanosti, má&nbsp;v&nbsp;sobě cosi vznešeného a&nbsp;je s&nbsp;to posilovat mysl. První ranní chvilky jsem trávil při světle a&nbsp;v&nbsp;teple tím, že&nbsp;jsem otci a&nbsp;matce psal dopis, v&nbsp;němž jsem jim zvěsto­val, že&nbsp;jsem byl na&nbsp;ochořském ledovci, že&nbsp;jsem při stoupání na&nbsp;něj a&nbsp;při sestupu z&nbsp;něho vynaložil veškerou opatrnost, aby nás nepotkala ani ta&nbsp;nejmenší nehoda, a&nbsp;že jsem od&nbsp;včerejška u&nbsp;svého přítele v&nbsp;Růžovém domě. Přidal jsem k&nbsp;dopisu zvláštní list Klotyldě, v&nbsp;němž vycházím z&nbsp;částečné znalosti těch hor, které nabyla na&nbsp;výpravě, na&nbsp;níž se&nbsp;mnou byla, a&nbsp;trochu jí&nbsp;popisuji ten zimní výlet do&nbsp;velehor. Když se&nbsp;pak ještě víc rozednilo a&nbsp;nadešel čas na&nbsp;snídani, sešel jsem dolů do&nbsp;jídelny. Tam jsem se&nbsp;dozvěděl, že&nbsp;Eustach a&nbsp;Roland, jejichž včerejší přítomnost na&nbsp;večeři jsem považoval za&nbsp;něco náhodného, s&nbsp;mým hostitelem a&nbsp;s&nbsp;Gustavem jídají u&nbsp;jednoho stolu, to&nbsp;že&nbsp;je&nbsp;v&nbsp;zimě zvykem. Mělo to&nbsp;tak být i&nbsp;v&nbsp;létě; ale poněvadž v&nbsp;tuhle roční dobu se&nbsp;v&nbsp;truhlárně často dlouhý čas před východem slunce vstává a&nbsp;jde se&nbsp;pracovat na&nbsp;tom a&nbsp;na onom, doznávají změny chvíle, za&nbsp;nichž je&nbsp;třeba dát tělu osvěžení, a&nbsp;Eustach sám požádal, aby bylo ponecháno na&nbsp;něm, kde se&nbsp;rozhodne jíst a&nbsp;jak. Roland v&nbsp;tu roční dobu beztak bývá mimo dům. Nikdy jsem ještě nebyl v&nbsp;Růžovém domě tak pozdě v&nbsp;zimě, abych mohl poznat, jak je&nbsp;tu&nbsp;tohle všechno uspořádáno. Seděli jsme tedy za&nbsp;stolem u&nbsp;snídaně, můj hostitel, Roland, Gustav a&nbsp;já. Rozhovor se&nbsp;točil hlavně kolem počasí, které přitrhlo tak bouřlivě, a&nbsp;rozebíralo se, proč se&nbsp;to&nbsp;muselo stát takhle, jak se&nbsp;to&nbsp;dá&nbsp;zdůvodnit, proč je&nbsp;to&nbsp;docela přirozené, proč se&nbsp;každá domácnost musí na&nbsp;takové zimní dny udržovat v&nbsp;dobrém stavu a&nbsp;proč, když nastanou, mohou se&nbsp;takové události snášet trpělivě, ba&nbsp;může se&nbsp;v&nbsp;nich spatřovat ne&nbsp;nepříjemná změna. Po&nbsp;snídani se&nbsp;každý odebral ke&nbsp;své práci. Můj hostitel odešel do&nbsp;svého pokoje, aby tam pokračoval v&nbsp;třídění pergamenů, s&nbsp;nímž předtím začal, Eustach šel do&nbsp;truhlárny, Roland, pro nějž doba vzdor zamračenému dni přesto posléze byla už&nbsp;na&nbsp;malování dost jasná, odebral se&nbsp;ke&nbsp;svému obrazu, Gustav pokračoval v&nbsp;učení a&nbsp;já jsem zase odešel do&nbsp;svých pokojů.</span></p>
          <p class="chunk" data-nb-ref-number="132" data-nb-words="373" data-nb-chars="2120"><span class="idea" data-nb-ref-number="132" id="idea132" data-nb-words="373" data-nb-chars="2120">Když jsem tam strávil nějaký čas čtením a&nbsp;psaním a&nbsp;když bouře, namísto aby se&nbsp;mírnila, v&nbsp;dopoledních hodinách jen ještě zesílila, rozhodl jsem se, tak jak jsem to&nbsp;měl ve&nbsp;zvyku, že&nbsp;se&nbsp;přesto na&nbsp;nějakou dobu vydám ven. Vybral jsem si&nbsp;účelnou obuv, vzal jsem si&nbsp;voskovaný kabát; ten měl i&nbsp;voskovanou kápi, která se&nbsp;dala přetáhnout přes hlavu, a&nbsp;hlavním schodištěm jsem sešel dolů. Vrátky s&nbsp;mříží jsem zamířil na&nbsp;písčité prostranství před domem. Tam se&nbsp;jihozápadní vítr mohl do&nbsp;mé&nbsp;maličkosti pořádně opřít, a&nbsp;kapky, které na&nbsp;zimní déšť byly notně velké, hnal mi&nbsp;s&nbsp;rachotem na&nbsp;svrchník přehozený přes ramena, do&nbsp;tváře, do&nbsp;očí a&nbsp;na ruce. Trochu jsem na&nbsp;prostranství postál a&nbsp;díval se&nbsp;na&nbsp;růže, které se&nbsp;pěstovaly u&nbsp;zdi domu. Leckterý kmínek chránila sláma, u&nbsp;nejednoho hlínu na&nbsp;kořenech kryl ochranný povlak, další byly pouze pevně uvázané, u&nbsp;všech jsem však viděl, že&nbsp;se&nbsp;tu&nbsp;nepoužila nijaká zvláštní ochrana a&nbsp;že všechny se&nbsp;zabezpečovaly jenom před újmou způsobenou nějakou vnější silou. Mohl je&nbsp;zasypat sníh, jak jsem po&nbsp;něm postřehl ještě stopy, mohl je&nbsp;zalévat déšť, jak jsem to&nbsp;zakoušel dnes, ale nikde nemohl odervat vítr kmínek anebo větev a&nbsp;pohrávat si&nbsp;s&nbsp;ní anebo jí&nbsp;cloumat. Celá domovní zeď nebyla ani jinak dotčena a&nbsp;déšť, který do&nbsp;ní&nbsp;bušil, nemohl jí&nbsp;nijak ublížit. Z&nbsp;písčitého prostranství jsem sešel z&nbsp;kopce dolů. Sníh už&nbsp;pocítil moc deště, protože ten byl dost teplý. Jeho měkkost, jemnost a&nbsp;hebkost byly tytam, povstalo cosi hladkého a&nbsp;ledového, a&nbsp;tu a&nbsp;tam se&nbsp;válely hrbolaté ledové trosky, jako kdyby je&nbsp;cosi rozežralo. Voda se&nbsp;valila sněhovými brázdami, které vyryla, a&nbsp;na otevřených místech, kde ji&nbsp;nepohlcoval sněhový povrch samá díra, řinula se&nbsp;po&nbsp;trávě dolů. Nedíval jsem se, kam šlápnu, a&nbsp;šel jsem vodnatým sněhem dál a&nbsp;dál. Dole v&nbsp;údolí jsem zatočil na&nbsp;východ. Ušel jsem kus cesty, pak jsem se&nbsp;dal po&nbsp;lukách a&nbsp;nechal na&nbsp;sebe působit to&nbsp;divadlo. Bylo málem skvělé, jak vítr, který už&nbsp;nedokázal vířit sníh, sršel na&nbsp;něj deštěm, jak už&nbsp;byly obnažené celé plochy, jak se&nbsp;shůry snášely šedivé závoje jako mohutné stuhy a&nbsp;jak kalná mračna táhla nad bledými pláněmi a&nbsp;vůbec se&nbsp;nestarala o&nbsp;lidi a&nbsp;o&nbsp;lidská díla.</span></p>
          <p class="chunk" data-nb-ref-number="133" data-nb-words="204" data-nb-chars="1180"><span class="idea" data-nb-ref-number="133" id="idea133" data-nb-words="204" data-nb-chars="1180">Posléze jsem se&nbsp;uprostřed luk obrátil na&nbsp;sever a&nbsp;putoval jsem k&nbsp;šafářovu dvoru. Když jsem tam dorazil, dozvěděl jsem se, že&nbsp;pán, jak tady stručně říkali mému hostiteli, už&nbsp;tu&nbsp;dnes byl, ale zase odešel. Leccos si&nbsp;tu&nbsp;už&nbsp;prohlédl a&nbsp;leccos nařídil. Zeptal jsem se, jestli i&nbsp;dnes neměl nic na&nbsp;hlavě, a&nbsp;přitakali mi. Když jsem se&nbsp;porozhlédl po&nbsp;šafářově dvoře a&nbsp;prošel různé jeho prostory, teprve jsem viděl, jak je&nbsp;to&nbsp;stavení skvěle zařízené. Snášel se&nbsp;na&nbsp;ně&nbsp;déšť jako na&nbsp;nějaký kámen, do&nbsp;něhož nemohl vniknout a&nbsp;z&nbsp;něhož bude s&nbsp;to teprve za&nbsp;několik století zevně cosi málo omýt. Nebylo tu&nbsp;žádných spár ochotných vpustit dovnitř vodu a&nbsp;uvolnit se&nbsp;nechystal sebemenší kousek omítky. Uvnitř se&nbsp;konaly práce tak jako každý den. Čeledíni čistili obilí takzvaným čisticím mlýnkem, lopatami je&nbsp;odhazovali na&nbsp;stranu a&nbsp;odměřovali do&nbsp;pytlů, aby se&nbsp;poté dopravilo na&nbsp;sýpku. Tím vším se&nbsp;tu&nbsp;zabýval šafář, vydával povely a&nbsp;zkoumal čistotu. Část děveček měla co&nbsp;dělat ve&nbsp;chlévech, jiná část pokládala na&nbsp;mlat krmení, další část jich předla, a&nbsp;šafářova žena obstarávala komoru na&nbsp;mléko. Promluvil jsem se&nbsp;všemi a&nbsp;dávali najevo, jakou mají radost, že&nbsp;jsem také jednou přijel dokonce v&nbsp;tuhle roční dobu.</span></p>
          <p class="chunk" data-nb-ref-number="134" data-nb-words="117" data-nb-chars="676"><span class="idea" data-nb-ref-number="134" id="idea134" data-nb-words="117" data-nb-chars="676">Ze&nbsp;šafářova dvora jsem se&nbsp;po&nbsp;prostranství s&nbsp;ovocnými stromy vydal k&nbsp;zahradě. Branka na&nbsp;téhle straně nebyla přes den zavřená ani v&nbsp;zimě. Prošel jsem jí&nbsp;a&nbsp;zašel za&nbsp;zahradníkem do&nbsp;jeho obydlí. Tam jsem odložil voskovaný kabát, jehož záhyby se&nbsp;řinula voda, a&nbsp;usedl ke&nbsp;krbu na&nbsp;čistou bílou lavici. Starý muž a&nbsp;jeho žena mě&nbsp;přijali navýsost přátelsky. V&nbsp;celé své povaze měli cosi upřímného. Už&nbsp;nějakou dobu se&nbsp;tihle staří lidé chovali vůči mně málem jako rodiče. Zahradníkova žena Klára na&nbsp;mne ze&nbsp;strany znovu a&nbsp;znovu pohlížela jakoby kradmo. Nejspíš myslela na&nbsp;Natálii. Starý Šimon se&nbsp;mě&nbsp;zeptal, jestli nechci zajít do&nbsp;skleníku a&nbsp;podívat se, jak vypadají rostliny tentokrát v&nbsp;zimě.</span></p>
          <p class="chunk" data-nb-ref-number="135" data-nb-words="19" data-nb-chars="97"><span class="idea" data-nb-ref-number="135" id="idea135" data-nb-words="19" data-nb-chars="97">To&nbsp;bylo vedle toho, že&nbsp;jsem hodlal zajít za&nbsp;ním a&nbsp;za jeho chotí, rovněž mým úmyslem, opáčil jsem.</span></p>
          <p class="chunk" data-nb-ref-number="136" data-nb-words="217" data-nb-chars="1235"><span class="idea" data-nb-ref-number="136" id="idea136" data-nb-words="217" data-nb-chars="1235">Zahradník popadl jiný kabát a&nbsp;šel se&nbsp;mnou do&nbsp;skleníků, které těsně sousedily s&nbsp;jeho obydlím. Samotné rostliny mě&nbsp;vskutku velice zaujaly, protože jsem se&nbsp;v&nbsp;dřívějších dobách rostlinami hodně zabýval; a&nbsp;tak mě&nbsp;zajímalo, v&nbsp;jakém jsou teď stavu. Zašli jsme do&nbsp;všech prostor ne&nbsp;zrovna malého zimního skleníku a&nbsp;pak jsme se&nbsp;odebrali do&nbsp;vytápěného skleníku. Nejenom že&nbsp;jsem si&nbsp;prohlédl rostliny, tak jak jsem měl v&nbsp;úmyslu, vyslechl jsem přátelsky i&nbsp;všechno to, co&nbsp;mi&nbsp;můj společník o&nbsp;té a&nbsp;oné rostlině říkal, a&nbsp;poslouchal jsem, jak se&nbsp;doširoka rozpovídává o&nbsp;těch, které má&nbsp;zvláště rád. To, jak jsem odevzda­ně naslouchal, co&nbsp;povídá, a&nbsp;jak mě&nbsp;poutali jeho svěřenci, což jsem mu&nbsp;neustále dokazoval, možná spolu s&nbsp;tím, jak jsem se&nbsp;podílel na&nbsp;tom, že&nbsp;získal cereus peruvianus, bylo příčinou, proč ke&nbsp;mně tolik lnul. Když jsme byli poblíž východu ze&nbsp;skleníků přímo proti jeho obydlí, zeptal se&nbsp;mě, jestli chci zajít i&nbsp;do skleníku s&nbsp;kaktusy, že&nbsp;mi&nbsp;v&nbsp;tom případě, ježto budeme muset jít kousek pod širým nebem, donese můj voskovaný kabát. Já&nbsp;mu&nbsp;však řekl, že&nbsp;to&nbsp;není nutné, ježto on&nbsp;půjde také bez ochrany, že&nbsp;můj hostitel už&nbsp;dnes byl na&nbsp;šafářově dvoře prostovlasý a&nbsp;že mi&nbsp;neuškodí, když také jednou půjdu krátký kus cesty v&nbsp;dešti bez pokrývky hlavy.</span></p>
          <p class="chunk" data-nb-ref-number="137" data-nb-words="9" data-nb-chars="51"><span class="idea" data-nb-ref-number="137" id="idea137" data-nb-words="9" data-nb-chars="51">„Ano, pán, ten je&nbsp;zvyklý na&nbsp;všechno,“ odpověděl mi.</span></p>
          <p class="chunk" data-nb-ref-number="138" data-nb-words="16" data-nb-chars="89"><span class="idea" data-nb-ref-number="138" id="idea138" data-nb-words="16" data-nb-chars="89">„Já sice nejsem zvyklý na&nbsp;všechno, ale na&nbsp;ledacos ano,“ opáčil jsem, a&nbsp;„dojdeme tam tak.“</span></p>
          <p class="chunk" data-nb-ref-number="139" data-nb-words="269" data-nb-chars="1567"><span class="idea" data-nb-ref-number="139" id="idea139" data-nb-words="269" data-nb-chars="1567">Nakonec se&nbsp;dal od&nbsp;svého úmyslu odvrátit a&nbsp;došli jsme do&nbsp;skleníku s&nbsp;kaktusy. Zahradník mi&nbsp;ukázal všechny rostliny téhle čeledi, zvlášť kaktus peruvianus, ze&nbsp;kterého teď byla vskutku nádherná rostlina, široce rozkládal o&nbsp;tom, jak se&nbsp;pečuje o&nbsp;tyhle výpěstky v&nbsp;zimě, řekl, že&nbsp;nejedna kvete už&nbsp;v&nbsp;únoru, že&nbsp;ne&nbsp;všechny snesou určitý chlad, že&nbsp;musí být umístěny v&nbsp;teplejším oddíle budovy, zejména že&nbsp;to&nbsp;potřebuje nejeden druh kaktusu cereus, a&nbsp;pak přešel na&nbsp;zařízení samotné budovy a&nbsp;vyzvedl jako něco naprosto skvělého, že&nbsp;pán na&nbsp;místa, kde jsou skla přes sebe, objevil svrchovaně znamenitý tmel, díky němuž není možné, aby v&nbsp;místech, kde se&nbsp;skla nad sebou stýkají, vnikala dovnitř voda, a&nbsp;že se&nbsp;tak zabraňuje stékání vodních kapek, pro rostliny tak nepříznivému. Už&nbsp;tím je&nbsp;také možno, aby o&nbsp;deštivých dnech a&nbsp;v&nbsp;době, kdy taje sníh, dům se&nbsp;nemusel zakrývat prkny, z&nbsp;čehož je&nbsp;pak všude tma a&nbsp;rostlinám to&nbsp;škodí. Že&nbsp;to&nbsp;mohu dnes vidět, jak ani vzdor takovému prudkému dešti nevnikne dovnitř jediná kapka anebo ji&nbsp;sem nezavane vítr. Prkna se&nbsp;vůbec na&nbsp;tuhle budovu nekladou. Před krupobitím je&nbsp;chráněna silným sklem a&nbsp;štítem, a&nbsp;pokud se&nbsp;čekají chladné noci, použije se&nbsp;slaměný povlak, a&nbsp;sníh se&nbsp;košťaty smete. To&nbsp;bylo pro mne zajímavé a&nbsp;důležité, že&nbsp;ze&nbsp;skleněné střechy pranic neskapává, to, co&nbsp;u&nbsp;nás je&nbsp;pro otce okolnost velice nepříjemná. Umínil jsem si, že&nbsp;svého hostitele požádám, aby mi&nbsp;vysvětlil celý postup a&nbsp;já ho&nbsp;mohl vyložit otci. Když jsme na&nbsp;zpáteční cestě procházeli ostatními skleníky, viděl jsem, že&nbsp;ani tady nic seshora neskapává, a&nbsp;můj společník mi&nbsp;to&nbsp;potvrdil.</span></p>
          <p class="chunk" data-nb-ref-number="140" data-nb-words="74" data-nb-chars="457"><span class="idea" data-nb-ref-number="140" id="idea140" data-nb-words="74" data-nb-chars="457">Ještě jsem nějakou tu&nbsp;chvilku pobyl v&nbsp;zahradníkovic obydlí a&nbsp;rozmlouval se&nbsp;zahradníkovou ženou a&nbsp;pak jsem se&nbsp;začal chystat domů. Zahradníkova žena v&nbsp;době, kdy jsem s&nbsp;jejím mužem byl ve&nbsp;sklenících, zbavila můj voskovaný kabát na&nbsp;vnějších plochách veške­ré vody a&nbsp;vůbec ho&nbsp;vyrovnala a&nbsp;upravila. Poděkoval jsem jí, řekl jsem, že&nbsp;nejspíš bude zase brzy celý zmačkaný, přátelsky jsem se&nbsp;odporoučel, přijal jejich přátelské pozdravy a&nbsp;odešel jsem do&nbsp;svých pokojů.</span></p>
          <p class="chunk" data-nb-ref-number="141" data-nb-words="39" data-nb-chars="217"><span class="idea" data-nb-ref-number="141" id="idea141" data-nb-words="39" data-nb-chars="217">Tam jsem se&nbsp;pečlivě převlékl a&nbsp;poté odešel za&nbsp;svým hostitelem. Ten se&nbsp;zrovna obíral Gustavem, který mu&nbsp;skládal účty ze&nbsp;své ranní práce. Zeptal jsem se, jestli se&nbsp;mi&nbsp;dovolí, abych zašel do&nbsp;jizby s&nbsp;obrazy anebo podobně.</span></p>
          <p class="chunk" data-nb-ref-number="142" data-nb-words="47" data-nb-chars="280"><span class="idea" data-nb-ref-number="142" id="idea142" data-nb-words="47" data-nb-chars="280">„Pokoj na&nbsp;čtení a&nbsp;pokoj s&nbsp;obrazy, jakož i&nbsp;ten s&nbsp;mědirytinami jsou řádně vytopeny,“ odpověděl můj hostitel, „v knihovní síni, v&nbsp;mramorové síni a&nbsp;na mramorovém schodišti je&nbsp;obstojné teplo. Uzamčena není ani jedna z&nbsp;těch místností. Počínejte si&nbsp;po&nbsp;libosti, tak jak jste zvyklý doma.“</span></p>
          <p class="chunk" data-nb-ref-number="143" data-nb-words="21" data-nb-chars="119"><span class="idea" data-nb-ref-number="143" id="idea143" data-nb-words="21" data-nb-chars="119">Poděkoval jsem a&nbsp;odešel. Tak jak jsem znal denní rozvrh, věděl jsem, že&nbsp;můj hostitel se&nbsp;teď bude dál zaobírat Gustavem.</span></p>
          <p class="chunk" data-nb-ref-number="144" data-nb-words="204" data-nb-chars="1229"><span class="idea" data-nb-ref-number="144" id="idea144" data-nb-words="204" data-nb-chars="1229">Nejdříve jsem zašel na&nbsp;mramorové schodiště. Když jsem přišel do&nbsp;hlavní chodby v&nbsp;horní části mramorové chodby, tak jak tu&nbsp;bylo předepsáno, obul jsem si&nbsp;plstěné papuče, které tady byly pořád zchystané, a&nbsp;poté jsem scházel po&nbsp;hladkém, krásném schodišti. Když jsem došel doprostřed, tam kde je&nbsp;prostorný výstupek, zastavil jsem se; tam jsem totiž hodlal doputovat. Chtěl jsem se&nbsp;dívat na&nbsp;tu&nbsp;starobylou mramorovou sochu. I&nbsp;dnes v&nbsp;tom olověném světle, které sem jakoby líně dopadalo skleněnou klenbou, již navrch kalila voda řinoucí se&nbsp;po&nbsp;ní, pohled na&nbsp;ni&nbsp;byl úžasný a&nbsp;povznášející. Ta&nbsp;vznešená dívka, doposud vždycky něžná a&nbsp;ztepilá, dnes tu&nbsp;v&nbsp;těch tekutých závojích temnějšího světla stála zasmušilá, leč jemná, a&nbsp;vážnost toho dne jí&nbsp;také jako vážnost spočívala na&nbsp;nevýslovně půvabných údech. Dlouho jsem se&nbsp;díval na&nbsp;tu&nbsp;postavu, pokaždé když jsem se&nbsp;na&nbsp;ni&nbsp;podíval, byla mi&nbsp;zase nová. Jakkoliv se&nbsp;mi&nbsp;ta&nbsp;nádherně bílá postava nymfy na&nbsp;kašně ve&nbsp;Hvězdném dvoře vtiskla do&nbsp;duše jako milá představa, byla to&nbsp;představa z&nbsp;naší doby a&nbsp;bylo nutno pojímat ji&nbsp;našimi schopnostmi; tady byl starověk ve&nbsp;své velikosti a&nbsp;skvělosti. Co&nbsp;je&nbsp;člověk a&nbsp;jak vysoko se&nbsp;vzepne, může-li prodlévat v&nbsp;takovém prostředí, to&nbsp;jest v&nbsp;prostředí tolikerého bohatství.</span></p>
          <p class="chunk" data-nb-ref-number="145" data-nb-words="133" data-nb-chars="745"><span class="idea" data-nb-ref-number="145" id="idea145" data-nb-words="133" data-nb-chars="745">Pomalu jsem vyšel po&nbsp;schodišti zase nahoru a&nbsp;vkročil do&nbsp;mramorové síně. Její rozlehlost, její prázdnota, ten, pokud je&nbsp;takový výraz dovolen, chmurný lesk, jakým ten chmurný den, v&nbsp;němž se&nbsp;střídalo nejisté a&nbsp;dvojznačné světlo, těkavě ulpíval na&nbsp;jejích stěnách, když se&nbsp;člověk podíval na&nbsp;tu&nbsp;starověkou postavu, dal se&nbsp;vydržet a&nbsp;snést. Ba&nbsp;síň mi&nbsp;za&nbsp;toho chmurného dne připadala ještě větší a&nbsp;vážnější než jindy a&nbsp;rád jsem v&nbsp;ní prodlel, téměř tak rád jako toho večera, kdy jsem se&nbsp;svým hostitelem za&nbsp;mírného blýskání rozbouřené oblohy chodil po&nbsp;ní&nbsp;sem a&nbsp;tam. I&nbsp;teď jsem zase chodil po&nbsp;ní&nbsp;nahoru a&nbsp;dolů a&nbsp;vystavoval nitro působení bouře za&nbsp;okny s&nbsp;jejími kalnými světly, stěn v&nbsp;síni s&nbsp;jejich matným leskem a&nbsp;v&nbsp;mysli oné sochy, kterou jsem právě viděl.</span></p>
          <p class="chunk" data-nb-ref-number="146" data-nb-words="459" data-nb-chars="2690"><span class="idea" data-nb-ref-number="146" id="idea146" data-nb-words="459" data-nb-chars="2690">Po&nbsp;nějaké době jsem prošel dveřmi, jež vedou do&nbsp;obrazového pokoje. Obrazy tu&nbsp;visely, osvětlovala je&nbsp;šerá zář toho dne a&nbsp;i tam, kde umělec použil nejvýraznější prostředky světla a&nbsp;stínu, nedokázaly docílit plného účinku, protože scházelo to, co&nbsp;pomáhá malíři, aby obrazy teprve zplna dotvořil, síla slunečného a&nbsp;jasného dne. I&nbsp;když jsem se&nbsp;přiblížil k&nbsp;některým obrazům, které jsem měl zvláště rád, i&nbsp;když jsem usedl před jedním Guidem, který tu&nbsp;byl na&nbsp;stojanu, jejž posunuli blíž k&nbsp;oknu a&nbsp;do nejlepšího světla, abych si&nbsp;ten obraz prohlédl, nedokázal jsem v&nbsp;sobě nijak vznítit pocit, jaký jindy tato díla ve&nbsp;mně probouzejí. Brzy jsem rozpoznal příčinu, tkvěla v&nbsp;tom, že&nbsp;jsem v&nbsp;sobě choval už&nbsp;beztak pocit daleko výsostnější, který ve&nbsp;mně dávno vyvolala ta&nbsp;starověká socha. Olejomalby mi&nbsp;připadaly téměř drobné. Šel jsem do&nbsp;pokoje s&nbsp;knihami, vyňal jsem ze&nbsp;skříně Odyssea, odešel jsem s&nbsp;ním do&nbsp;čítárny, kde za&nbsp;jemnou mříží krbu přívětivě hořel družný plamen, přítel člověka, jenž mu&nbsp;v&nbsp;temnotě skýtá světlo a&nbsp;v&nbsp;severské zimě teplo; všechno tu&nbsp;bylo čistě a&nbsp;pečlivě uspořádáno, usedl jsem opodál okna do&nbsp;měkkého křesla, déšť si&nbsp;bubnoval do&nbsp;oken a&nbsp;já začal číst od&nbsp;první řádky. Ta&nbsp;neznámá slova, která se&nbsp;živě pronášela v&nbsp;dávné době, postavy, jež díky těmto slovům byly uvedeny do&nbsp;našich časů se&nbsp;vší osobitostí kdysi dávno pro ně&nbsp;naprosto patřičnou, spájely se&nbsp;s&nbsp;tou dívkou, kterou jsem viděl tyčit se&nbsp;na&nbsp;schodišti. Když přišla Nausikaa, připadal jsem si&nbsp;zase tak jako kdysi, když jsem si&nbsp;poprvé pořádně prohlížel tu&nbsp;mramorovou sochu, roucho z&nbsp;tvrdé hmoty se&nbsp;rozpustilo do&nbsp;lehké měkkosti, údy se&nbsp;pohybovaly, tváři se&nbsp;dostalo proměnlivé živoucnosti a&nbsp;postava došla ke&nbsp;mně a&nbsp;byla to&nbsp;Nausikaa. To&nbsp;vzpomínka na&nbsp;ten večer vedla dnes mou ruku, když jsem ze&nbsp;schodiště vešel do&nbsp;mramorové síně a&nbsp;do místnosti s&nbsp;obrazy a&nbsp;v&nbsp;nich nenašel uspokojení, a&nbsp;tedy jsem sáhl po&nbsp;Homérových slovech v&nbsp;Odysseii. Když si&nbsp;v&nbsp;síni hrdinové vychutnávali pokrmy, když byl povolán pěvec, když se&nbsp;naslouchalo slovům písně, jejíž sláva se&nbsp;tehdy dotýkala hvězd, když si&nbsp;Odysseus zahalil hlavu, aby nebylo vidět jeho slzy, které se&nbsp;mu&nbsp;řinuly z&nbsp;očí, když posléze Nausikaa neokázale a&nbsp;s&nbsp;hlubokým citem stanula u&nbsp;sloupů brány do&nbsp;síně, přitulila se&nbsp;ke&nbsp;mně s&nbsp;úsměvem rovněž krásná představa Natálie; byla to&nbsp;dnešní Nausikaa, tak pravdivá, tak prostá, nešňořící se&nbsp;city, ale neskrývající je. Obě postavy splývaly vjedno a&nbsp;já četl a&nbsp;zároveň přemýšlel a&nbsp;chvíli jsem četl a&nbsp;chvíli zas přemýšlel, a&nbsp;když jsem konečně velice dlouho už&nbsp;než přemýšlel, uchopil jsem znovu knihu, která ležela přede mnou na&nbsp;stole, odnesl ji&nbsp;do&nbsp;místnosti s&nbsp;knihami, uložil ji&nbsp;na&nbsp;místo a&nbsp;mramorovou síní a&nbsp;chodbou s&nbsp;pokoji pro hosty jsem se&nbsp;vrátil do&nbsp;svého příbytku.</span></p>
          <p class="chunk" data-nb-ref-number="147" data-nb-words="5" data-nb-chars="34"><span class="idea" data-nb-ref-number="147" id="idea147" data-nb-words="5" data-nb-chars="34">Dílo toho dopoledne bylo završeno.</span></p>
          <p class="chunk" data-nb-ref-number="148" data-nb-words="88" data-nb-chars="517"><span class="idea" data-nb-ref-number="148" id="idea148" data-nb-words="88" data-nb-chars="517">U&nbsp;oběda se&nbsp;sešli znovu titíž lidé, kteří spolu ráno snídali. Když jsme dojedli pokrm sice prostý, ale k&nbsp;zdatnosti a&nbsp;zdraví velice vhodně zchystaný, tak jak to&nbsp;v&nbsp;Růžovém domě vždycky muselo být, když jsme si&nbsp;přátelsky i&nbsp;rozjařeně popovídali, vstali jsme a&nbsp;každý jsme zase šel za&nbsp;záležitostmi, které byly pro toho a&nbsp;pro onoho důležité a&nbsp;závažné, ať&nbsp;už&nbsp;se&nbsp;týkaly nabývání znalostí, tak jako u&nbsp;Gustava téměř výhradně, anebo třeba postupu dopředu v&nbsp;umění nebo na&nbsp;vědeckém poli, anebo ve&nbsp;správném pořádání vlastního života.</span></p>
          <p class="chunk" data-nb-ref-number="149" data-nb-words="649" data-nb-chars="3968"><span class="idea" data-nb-ref-number="149" id="idea149" data-nb-words="649" data-nb-chars="3968">Dnešní odpoledne bylo vyhrazeno pro něco zvláštního, na&nbsp;co&nbsp;musel přijít i&nbsp;Roland, takže mu&nbsp;nezbývalo než přerušit práci na&nbsp;obraze. Dorazila sbírka mědirytin, které se&nbsp;nabízely ke&nbsp;koupi a&nbsp;jejichž prohlídku můj hostitel stanovil na&nbsp;dnešní odpoledne. Na&nbsp;to&nbsp;celé pozval i&nbsp;mne. Mědirytiny byly ve&nbsp;dvojích deskách uloženy v&nbsp;pokoji mého hostitele. Po&nbsp;schodišti, které bylo pro služebnictvo, vyšli jsme do&nbsp;pokoje a&nbsp;stůl, na&nbsp;němž desky ležely, přisunuli jsme blíž k&nbsp;oknu, abychom si&nbsp;mohli jednotlivé archy lépe prohlédnout. Desky se&nbsp;otevřely a&nbsp;brzo bylo vidět, že&nbsp;sběratel děl v&nbsp;deskách uložených nebyl člověk, který má&nbsp;představu o&nbsp;tom, co&nbsp;je&nbsp;hluboké umění, v&nbsp;čem je&nbsp;jeho vážnost a&nbsp;jeho význam pro lidský život. Byl to&nbsp;jeden z&nbsp;těch obvyklých sběratelů, co&nbsp;mají na&nbsp;mysli množství a&nbsp;rozmanitost exemplářů. Teď ležel v&nbsp;hrobě a&nbsp;jeho dědicové zřejmě neměli smysl ani pro to, jaký je&nbsp;vztah umění k&nbsp;lidskému životu, ani pro sběratelství jakéhokoliv druhu, proto také veškeré svazky nabídli ke&nbsp;koupi mému hostiteli, jelikož se&nbsp;o&nbsp;něm doslechli, že&nbsp;se&nbsp;pídí po&nbsp;takových zvláštnostech. Vedle naprosto bezcenných výtvorů rydla po&nbsp;dnešním nicotném způsobu, tak jak se&nbsp;vyskytují v&nbsp;knihách a&nbsp;v&nbsp;obrazových publikacích, aby se&nbsp;na&nbsp;nich vydělaly peníze, vedle litografií perem a&nbsp;křídou byla tu&nbsp;i&nbsp;lepší díla současná a&nbsp;zvláště několik výtvorů značné hodnoty z&nbsp;doby starší. Můj hostitel a&nbsp;jeho dva pomocníci při té&nbsp;příležitosti vyslovili o&nbsp;mědirytinách leccos, co&nbsp;pro mne bylo nové a&nbsp;díky čemu jsem teď o&nbsp;významu tohohle odvětví umění věděl více, než jaké jsem měl o&nbsp;něm znalosti předtím. Ježto mědirytectví může poskytnout reprodukce děl velkých mistrů všech dob, ježto obraz, který existuje pouze jednou, který je&nbsp;pro leckoho na&nbsp;nějakém dalekém a&nbsp;pro ně&nbsp;nedosažitelném místě anebo co&nbsp;majetek jednoho jediného člověka není dostupný ani všem těm, kteří spolu s&nbsp;ním bydlí na&nbsp;témž místě, rozmnoží a&nbsp;může rozeslat na&nbsp;mnoho míst a&nbsp;do vzdálených dob, aby si&nbsp;ho&nbsp;kdekdo prohlédl, měla by&nbsp;se&nbsp;mu&nbsp;asi věnovat hodně velká pozornost. Pokud nehoví jednomu jistému slohu, který se&nbsp;v&nbsp;určitých dobách prudce rozvíjel, nýbrž snaží se&nbsp;zobrazit mistrovu duši, tak jak se&nbsp;vyjevuje na&nbsp;obraze, pokud zobrazuje nejenom náměty, tak jak existují na&nbsp;obraze, počínaje něžnou lidskou tváří a&nbsp;lidskýma rukama přes lesk hedvábí a&nbsp;hladkost kovu až&nbsp;po&nbsp;drsnost skal a&nbsp;koberců, ale dokonce i&nbsp;barvy, které použil malíř, rozmanitými, vždy však jasnými, lehce vedenými a&nbsp;krásně zvlněnými čarami, které nikdy nesmějí být bez významu, nikdy nápadné nějakou podivínskostí, nikdy nesmějí vytvářet pouhou skvrnu a&nbsp;které může nově objevovat, aby si&nbsp;poradilo s&nbsp;každou novou věcí, pak se&nbsp;sice nemůže postavit po&nbsp;bok malířství, které svými účinky působí bezprostředně na&nbsp;ty, kdo si&nbsp;je&nbsp;prohlížejí, avšak co&nbsp;do&nbsp;uměleckého účinku se&nbsp;může uznat za&nbsp;rovnocenné malířství, protože působí na&nbsp;větší počet lidí a&nbsp;u&nbsp;těch, kteří nemohou vidět napodobené malby, vzbuzuje o&nbsp;to hlubší a&nbsp;plnější umělecký účinek, oč&nbsp;hlubší a&nbsp;ušlechtilejší samo je. Tohle jsem u&nbsp;svého hostitele v&nbsp;době, kdy jsem s&nbsp;ním byl ve&nbsp;styku, poznával víc a&nbsp;více, a&nbsp;znovu mi&nbsp;to&nbsp;bylo posléze zvlášť jasné, když se&nbsp;prohlížely ony mědirytiny a&nbsp;když se&nbsp;mluvilo o&nbsp;prostředcích, cestách a&nbsp;působení mědiryteckého umění vůbec a&nbsp;když všichni podrobně prozkoumali jednotlivé dobré listy a&nbsp;pečlivě probrali jejich přednosti a&nbsp;vady, ustanovilo se, že&nbsp;se&nbsp;kvůli těm dobrým kusům koupí celá sbírka, pokud její cena nepřesáhne jistou částku, kterou nabídnou a&nbsp;kterou mohou oprávněně a&nbsp;bez výčitek svědomí vydat. Špatné listy se&nbsp;zamýšlely zničit, protože svou existencí nejenom nevyvolávají příznivé účinky, ale dokonce pocity toho, kdo neuvidí nic lepšího, namísto aby je&nbsp;povznesly, svedou drsnějším a&nbsp;pokřivenějším směrem, než kam by&nbsp;se&nbsp;vydaly, kdyby se&nbsp;jim naskýtaly než věci přírody. Ducha člověka, říkali ti&nbsp;lidé, zanešvařuje nepravé umění více, než kdyby byl jakýmkoliv uměním nedotčen. Když se&nbsp;už&nbsp;šeřilo, vrátily se&nbsp;mědirytiny do&nbsp;svých schrán, stoly se&nbsp;znovu postavily na&nbsp;své místo a&nbsp;rozešli jsme se.</span></p>
          <p class="chunk" data-nb-ref-number="150" data-nb-words="12" data-nb-chars="71"><span class="idea" data-nb-ref-number="150" id="idea150" data-nb-words="12" data-nb-chars="71">Bouře spíše zesílila, než polevila, a&nbsp;déšť v&nbsp;proudech bubnoval do&nbsp;oken.</span></p>
          <p class="chunk" data-nb-ref-number="151" data-nb-words="83" data-nb-chars="497"><span class="idea" data-nb-ref-number="151" id="idea151" data-nb-words="83" data-nb-chars="497">Večer jsme se&nbsp;opět shromáždili v&nbsp;pracovně mého hostitele, chyběl pouze Gustav, protože ten se&nbsp;ve&nbsp;svém pokoji ještě obíral úlohou, kterou měl na&nbsp;ten den. Než jsme se&nbsp;vydali na&nbsp;večeři, můj hostitel do&nbsp;svých knih ještě zaznamenal stav přírodovědných přístrojů, které měřily tlak vzduchu, vlhkost, teplo, elektřinu a&nbsp;podobně, a&nbsp;pak prošel celý dům a&nbsp;podíval se, jaký je&nbsp;stav věcí v&nbsp;něm, jak domácí čeleď vykonává nezbytné práce, co&nbsp;právě dělá a&nbsp;kde všude se&nbsp;projevuje vliv dnešního bouřlivého povětří.</span></p>
          <p class="chunk" data-nb-ref-number="152" data-nb-words="414" data-nb-chars="2525"><span class="idea" data-nb-ref-number="152" id="idea152" data-nb-words="414" data-nb-chars="2525">U&nbsp;večeře, poté co&nbsp;se&nbsp;v&nbsp;krátkosti ukojila potřeba najíst se&nbsp;a&nbsp;zapředly se&nbsp;veselé debaty, ještě se&nbsp;nahlas přečetlo cosi z&nbsp;knihy, jež tehdy byla nová. Pojednávala z&nbsp;valné většiny o&nbsp;dějinách pěstování hedvábí a&nbsp;hedvábnictví a&nbsp;zejména se&nbsp;v&nbsp;ní probíralo období, kdy tohle řemeslo z&nbsp;nejvzdálenějšího Orientu přišlo do&nbsp;Arábie, do&nbsp;Egypta, do&nbsp;Byzance, na&nbsp;Peloponés, na&nbsp;Sicílii, do&nbsp;Španělska, do&nbsp;Itálie a&nbsp;do Francie. Můj hostitel tvrdil, že&nbsp;pokud jde o&nbsp;zhotovování oněch nádherných látek, které sestávají hlavně z&nbsp;hedvábí a&nbsp;ze zlata anebo ze&nbsp;stříbra, co&nbsp;do&nbsp;tenkosti a&nbsp;jemnosti tkaniny, přidá-li se&nbsp;k&nbsp;tomu i&nbsp;ten nevtíravý lesk, k&nbsp;dnešním látkám toho druhu s&nbsp;jejich toporností a&nbsp;drsným třpytem mají ty&nbsp;staré hodně daleko, a&nbsp;co se&nbsp;posléze týče pružnosti, jemné půvabnosti a&nbsp;hojné obraznosti na&nbsp;kresbách, časům třináctého a&nbsp;čtrnáctého století je&nbsp;třeba dát notně přednost před časy pozdějšími a&nbsp;zejména pak před těmi našimi. On&nbsp;že&nbsp;začal příliš pozdě věnovat pozornost tomuhle starověkému odvětví, jež je&nbsp;málem jedním z&nbsp;odvětví umění. Sbírka takovýchto látek by&nbsp;určitě byla zajímavá, ale on&nbsp;nemůže žádnou podobnou založit, ježto něco takového předpokládá, že&nbsp;se&nbsp;bude cestovat po&nbsp;celé Evropě, ba&nbsp;i&nbsp;po ne&nbsp;zrovna nevýznamných končinách Asie a&nbsp;Afriky a&nbsp;nejspíš by&nbsp;to&nbsp;přesahovalo síly jednoho člověka. Takové sbírky by&nbsp;ke&nbsp;srovnávání, k&nbsp;poučení, ba&nbsp;k&nbsp;obohacení dějin mohly uvádět ve&nbsp;skutek dokonce různé společnosti anebo stát. V&nbsp;bohatých opatstvích, v&nbsp;šatnících starých proslulých chrámů, v&nbsp;klenotnicích a&nbsp;v&nbsp;dalších schránách na&nbsp;královských hradech a&nbsp;na větších zámcích by&nbsp;se&nbsp;možná našlo leccos, co&nbsp;by&nbsp;se&nbsp;tam dalo postrádat a&nbsp;v&nbsp;takové sbírce by&nbsp;došlo slova a&nbsp;významu. Kolik asi všeho dospělo po&nbsp;křižáckých válkách z&nbsp;Orientu do&nbsp;Evropy, kdyžtě i&nbsp;prostí rytíři se&nbsp;vraceli do&nbsp;vlasti s&nbsp;ukořistěným tam zlatem a&nbsp;drahocennými látkami a&nbsp;krom církevních slavností, korunovací, průvodů, zápasů se&nbsp;i&nbsp;v&nbsp;obyčejném životě vyskytovalo víc nádhery, než tomu bylo dřív. Jak nejspíš tohle odvětví vrhalo i&nbsp;světlo na&nbsp;dobu, která svým rozkvětem s&nbsp;ním držela krok, dobu, za&nbsp;níž se&nbsp;stavěly chrámy, jejichž vznešené pozůstatky ještě dnes budí náš obdiv, jak také nejspíš nastolilo vztah k&nbsp;dekorativnímu umění té&nbsp;doby kamenictvím, řezbami ze&nbsp;slonoviny a&nbsp;ze dřeva, ba&nbsp;na&nbsp;počátku později kvetoucích velkých malířských škol na&nbsp;severu a&nbsp;na jihu Evropy, a&nbsp;jak nejspíš podnítilo uvažování o&nbsp;tom, jaké představy měly tehdejší národy, jaké styky a&nbsp;obchodní cesty. Tohle přece plní i&nbsp;mince, pečeti a&nbsp;další věci nevysoko postavené. Roland řekl, že&nbsp;se&nbsp;vynasnaží takové látky sbírat.</span></p>
          <p class="chunk" data-nb-ref-number="153" data-nb-words="8" data-nb-chars="51"><span class="idea" data-nb-ref-number="153" id="idea153" data-nb-words="8" data-nb-chars="51">Toho večera jsme se&nbsp;rozcházeli později než obvykle.</span></p>
          <p class="chunk" data-nb-ref-number="154" data-nb-words="44" data-nb-chars="279"><span class="idea" data-nb-ref-number="154" id="idea154" data-nb-words="44" data-nb-chars="279">Druhý den ráno, když jsem vstal a&nbsp;počínající světlo dovolovalo, abych pohlédl z&nbsp;okna, viděl jsem, že&nbsp;na&nbsp;všech pláních se&nbsp;rozprostřel čerstvý sníh a&nbsp;pořád ještě se&nbsp;snášel z&nbsp;oblohy hustými vločkami, které rejdily kolem okenních tabulek. Vítr poněkud polevil, chlad dojista vzrostl.</span></p>
          <p class="chunk" data-nb-ref-number="155" data-nb-words="53" data-nb-chars="302"><span class="idea" data-nb-ref-number="155" id="idea155" data-nb-words="53" data-nb-chars="302">Toho dne jsme všichni společně podnikli dosti dlouhou procházku. Prošla se&nbsp;zahrada, jestli se&nbsp;nemá to&nbsp;a&nbsp;ono zařídit, zašlo se&nbsp;do&nbsp;skleníků, nahlédlo se&nbsp;i&nbsp;do šafářova dvora a&nbsp;večer se&nbsp;dál četlo z&nbsp;knihy, která pojednávala o&nbsp;hedvábnictví. Sníh padal až&nbsp;do&nbsp;soumraku, pak se&nbsp;na&nbsp;obloze objevila i&nbsp;jasná místa.</span></p>
          <p class="chunk" data-nb-ref-number="156" data-nb-words="224" data-nb-chars="1294"><span class="idea" data-nb-ref-number="156" id="idea156" data-nb-words="224" data-nb-chars="1294">Tak jako uplynuly ty&nbsp;dva dny, uběhlo jich teď víc a&nbsp;můj hostitel, ačkoliv to&nbsp;slíbil, neměl se&nbsp;k&nbsp;tomu, aby mi&nbsp;něco sděloval. Vedle chvil, jež každý z&nbsp;nás trávil ve&nbsp;svém příbytku nad svými pracemi, prochodili jsme hodně času po&nbsp;kraji, což bylo o&nbsp;to příjemnější, že&nbsp;po&nbsp;těch bouřlivých dnech, kdy jsem přijel, nastalo teď jasné, tiché a&nbsp;chladné počasí. Co&nbsp;chvíli jsem byl se&nbsp;svým hostitelem, díval jsem se&nbsp;na&nbsp;něj, jak u&nbsp;okna krmí ptáky, anebo když pečoval o&nbsp;to, aby se&nbsp;nasytili zajíci za&nbsp;hranicí jeho zahrady, což bylo teď dvojnásob nutné vzhledem k&nbsp;hlubokému sněhu, který napadal, podnikali jsme daleké jízdy v&nbsp;saních za&nbsp;sousedy, leccos jsme domlouvali anebo jsme si&nbsp;jen tak užívali čerstvého vzduchu a&nbsp;pohybu; jednou jsem se&nbsp;svým hostitelem jel k&nbsp;jednomu mostu, chtěl si&nbsp;ho&nbsp;prohlédnout ještě s&nbsp;několika lidmi, protože se&nbsp;zamýšlelo postavit ho&nbsp;na&nbsp;jaře nově&nbsp;– mého hostitele nešetřili a&nbsp;pověřovali ho&nbsp;funkcemi v&nbsp;obci&nbsp;–, několikrát jsme byli v&nbsp;nejrůznějších koutech zdejších lesů a&nbsp;přihlíželi jsme, jak dřevorubci kácejí stromy, jež se&nbsp;měly použít na&nbsp;stavbu a&nbsp;na zpracování v&nbsp;truhlárně, kácení se&nbsp;muselo odbýt v&nbsp;téhle roční době; byli jsme jednou i&nbsp;na Jenském dvoře a&nbsp;prohlédli jsme si&nbsp;tamní skleníky. Správce a&nbsp;zahradník nás všude ochotně a&nbsp;přátelsky provedli. Pán usedlosti byl s&nbsp;rodinou ve&nbsp;městě.</span></p>
          <p class="chunk" data-nb-ref-number="157" data-nb-words="43" data-nb-chars="266"><span class="idea" data-nb-ref-number="157" id="idea157" data-nb-words="43" data-nb-chars="266">Jednoho dne přišel za&nbsp;mnou do&nbsp;příbytku můj hostitel; to&nbsp;dělával často, jednak aby mě&nbsp;navštívil, jednak proto, aby dohlédl, jestli mi&nbsp;neschází nic, co&nbsp;bych potřeboval. Když se&nbsp;rozmluva chvíli točila kolem nejrůznějších věcí, řekl: „Asi víte, že&nbsp;jsem baron z&nbsp;Risachu.“</span></p>
          <p class="chunk" data-nb-ref-number="158" data-nb-words="13" data-nb-chars="74"><span class="idea" data-nb-ref-number="158" id="idea158" data-nb-words="13" data-nb-chars="74">„Dlouho jsem to&nbsp;nevěděl,“ odpověděl jsem mu, „teď už&nbsp;to&nbsp;nějakou dobu vím.“</span></p>
          <p class="chunk" data-nb-ref-number="159" data-nb-words="6" data-nb-chars="29"><span class="idea" data-nb-ref-number="159" id="idea159" data-nb-words="6" data-nb-chars="29">„Nikdy jste se&nbsp;na&nbsp;to&nbsp;neptal?“</span></p>
          <p class="chunk" data-nb-ref-number="160" data-nb-words="48" data-nb-chars="268"><span class="idea" data-nb-ref-number="160" id="idea160" data-nb-words="48" data-nb-chars="268">„Poté co&nbsp;jsem kdysi strávil první noc ve&nbsp;vašem domě, ptal jsem se&nbsp;jednoho sedláka, a&nbsp;ten mi&nbsp;řekl v&nbsp;odpověď, že&nbsp;jste strázenský šafář. Téhož dne jsem se&nbsp;dal do&nbsp;pátrání i&nbsp;ve vzdálenějších místech, ale nic přesnějšího jsem se&nbsp;nedozvěděl. Pak už&nbsp;jsem se&nbsp;vůbec nevyptával.“</span></p>
          <p class="chunk" data-nb-ref-number="161" data-nb-words="7" data-nb-chars="37"><span class="idea" data-nb-ref-number="161" id="idea161" data-nb-words="7" data-nb-chars="37">„A&nbsp;proč jste se&nbsp;už&nbsp;vůbec nevyptával?“</span></p>
          <p class="chunk" data-nb-ref-number="162" data-nb-words="47" data-nb-chars="248"><span class="idea" data-nb-ref-number="162" id="idea162" data-nb-words="47" data-nb-chars="248">„Vy jste mi&nbsp;své jméno neřekl; z&nbsp;toho jsem usoudil, že&nbsp;nepokládáte za&nbsp;nutné prozradit mi, jak se&nbsp;jmenujete, a&nbsp;z&nbsp;toho jsem si&nbsp;pro sebe vyvodil zásadu, že&nbsp;se&nbsp;vás ptát nesmím, a&nbsp;když jsem se&nbsp;nesměl ptát vás, nesměl jsem se&nbsp;vyptávat ani nikoho dalšího.“</span></p>
          <p class="chunk" data-nb-ref-number="163" data-nb-words="78" data-nb-chars="439"><span class="idea" data-nb-ref-number="163" id="idea163" data-nb-words="78" data-nb-chars="439">„Říká se&nbsp;mi&nbsp;tady v&nbsp;celém kraji strázenský pán,“ odpověděl, „protože je&nbsp;u&nbsp;nás zvykem, že&nbsp;se&nbsp;majiteli toho kterého statku říká podle toho statku, ne&nbsp;podle jeho rodiny. A&nbsp;to jméno dědí u&nbsp;lidí jeden majitel po&nbsp;druhém, to&nbsp;jméno se&nbsp;mění, když se&nbsp;změní vlastnické poměry, a&nbsp;to by&nbsp;pak lidé museli vždy znovu vymýšlet další jméno, a&nbsp;na to&nbsp;jsou příliš setrvační. Někteří venkované mi&nbsp;také říkají strázenský šafář, tak jak se&nbsp;říkalo mému předchůdci.“</span></p>
          <p class="chunk" data-nb-ref-number="164" data-nb-words="9" data-nb-chars="59"><span class="idea" data-nb-ref-number="164" id="idea164" data-nb-words="9" data-nb-chars="59">„Jednou jsem náhodou zaslechl vaše pravé jméno,“ řekl jsem.</span></p>
          <p class="chunk" data-nb-ref-number="165" data-nb-words="13" data-nb-chars="67"><span class="idea" data-nb-ref-number="165" id="idea165" data-nb-words="13" data-nb-chars="67">„Tak to&nbsp;asi víte i&nbsp;to, že&nbsp;jsem býval ve&nbsp;státních službách,“ opáčil.</span></p>
          <p class="chunk" data-nb-ref-number="166" data-nb-words="4" data-nb-chars="20"><span class="idea" data-nb-ref-number="166" id="idea166" data-nb-words="4" data-nb-chars="20">„Vím to,“ řekl jsem.</span></p>
          <p class="chunk" data-nb-ref-number="167" data-nb-words="8" data-nb-chars="48"><span class="idea" data-nb-ref-number="167" id="idea167" data-nb-words="8" data-nb-chars="48">„Já se&nbsp;pro státní službu nehodil,“ odpověděl mi.</span></p>
          <p class="chunk" data-nb-ref-number="168" data-nb-words="29" data-nb-chars="165"><span class="idea" data-nb-ref-number="168" id="idea168" data-nb-words="29" data-nb-chars="165">„To pak říkáte něco, s&nbsp;čím nikdo, od&nbsp;něhož jsem o&nbsp;vás doposud to&nbsp;a&nbsp;ono zaslechl, vůbec nesouhlasí. Oni vaši kariéru ve&nbsp;státních službách vesměs chválí,“ opáčil jsem.</span></p>
          <p class="chunk" data-nb-ref-number="169" data-nb-words="52" data-nb-chars="323"><span class="idea" data-nb-ref-number="169" id="idea169" data-nb-words="52" data-nb-chars="323">„Oni možná vidí pár jednotlivých výsledků,“ odpověděl můj hostitel, „ale nevědí, s&nbsp;jakými obtížemi se&nbsp;mi&nbsp;v&nbsp;srdci rodily. Nemohou také vědět, k&nbsp;jakým výsledkům by&nbsp;se&nbsp;bylo došlo, kdyby je&nbsp;byl podnítil někdo jiný stejného nadání, avšak s&nbsp;většími duševními vlohami pro státní službu, anebo prostě někdo s&nbsp;nadáním ještě větším.“</span></p>
          <p class="chunk" data-nb-ref-number="170" data-nb-words="8" data-nb-chars="43"><span class="idea" data-nb-ref-number="170" id="idea170" data-nb-words="8" data-nb-chars="43">„Tohle se&nbsp;dá&nbsp;říci o&nbsp;čemkoliv,“ opáčil jsem.</span></p>
          <p class="chunk" data-nb-ref-number="171" data-nb-words="3524" data-nb-chars="20567"><span class="idea" data-nb-ref-number="171" id="idea171" data-nb-words="3524" data-nb-chars="20567">„To dá,“ odpověděl mi, „pak ale se&nbsp;nemá hned chválit, co&nbsp;se&nbsp;ne&nbsp;zrovna zdařilo. Státní služba anebo služba veřejnosti vůbec, tak jak se&nbsp;vyvinula do&nbsp;dnešního dne, zahrnuje spoustu lidí. K&nbsp;takovéto službě se&nbsp;i&nbsp;v&nbsp;zákonech vyžaduje a&nbsp;musí vyžadovat jisté vzdělání a&nbsp;jistý školící postup. Podle toho, existuje-li naděje, že&nbsp;ten nebo onen, když dosáhne požadovaného vzdělání a&nbsp;příslušného postupu, vzápětí nalezne zaměstnání ve&nbsp;státních službách a&nbsp;že za&nbsp;příslušnou dobu povýší do&nbsp;důležitějších funkcí, jaké rodině poskytnou obstojné živobytí, věnuje se&nbsp;kariéře ve&nbsp;státní službě více nebo méně mladíků. Z&nbsp;těch, kdo si&nbsp;se&nbsp;slušným úspěchem odbyli předepsané vzdělávání, vybírá si&nbsp;stát své úředníky a&nbsp;vesměs si&nbsp;je&nbsp;z&nbsp;nich vybírat musí. Není asi pochyb, že&nbsp;i&nbsp;mimo tento okruh existují lidé s&nbsp;nadáním pro státní službu, s&nbsp;velkým nadáním, ba&nbsp;s&nbsp;mimořádným nadáním; ale stát si&nbsp;je, když nepočítáme neobvyklé případy, kde se&nbsp;jejich nadání projeví navenek tou nebo onou zvláštní náhodou a&nbsp;nějak se&nbsp;prolne se&nbsp;státem, vybírat nemůže, protože je&nbsp;nezná a&nbsp;protože takové vybírání, když je&nbsp;blíže nezná a&nbsp;neví, zda se&nbsp;jim poskytlo požadované vzdělání a&nbsp;oni ho&nbsp;dosáhli, hrozilo by&nbsp;třeba nebezpečí, že&nbsp;by&nbsp;se&nbsp;nastolil zmatek a&nbsp;záležitosti státu by&nbsp;se&nbsp;vedly špatně. Ať&nbsp;jsou na&nbsp;tom jakkoliv ti, kdo mají za&nbsp;sebou léta příslušné přípravy, stát je&nbsp;vzít do&nbsp;služeb musí. Často jsou mezi nimi lidé ve&nbsp;větším počtu nadmíru nadaní, často je&nbsp;jich méně, často se&nbsp;tu&nbsp;vyskytne jen obvyklý průměr. Na&nbsp;takovéto kvalitě personálních zdrojů je&nbsp;stát nucen stavět svou službu. Věcné náplni této služby muselo se&nbsp;dostat podoby, jaká umožňuje, aby záležitosti nutné k&nbsp;dosažení toho, co&nbsp;stát potřebuje, stále běžely a&nbsp;netrpěly nijakou újmou ani žádným podstatným oslabením, pokud se&nbsp;na&nbsp;jednotlivých místech vystřídávají jednotlivé lepší anebo nevýznamnější síly a&nbsp;tam jsou pak činné. Mohl bych tu&nbsp;užít jednoho příkladu a&nbsp;říci, že&nbsp;nad jiné znamenité jsou ty&nbsp;hodiny, které mají takovou stavbu, že&nbsp;jdou správně, i&nbsp;když se&nbsp;jejich jednotlivé části mění, na&nbsp;místo lepších přicházejí horší, na&nbsp;místo horších lepší. Ale takové hodiny asi mohou stěží existovat. Státní služba však se&nbsp;takhle vyvinout musela, jinak by&nbsp;se&nbsp;poté, co&nbsp;se&nbsp;rozvinula do&nbsp;dnešní podoby, musela zrušit. Je&nbsp;zřejmé, že&nbsp;taková služba musí být přísná, že&nbsp;se&nbsp;nemůže dovolit, aby se&nbsp;jednotlivec snažil obsahu služby dávat jinou podobu než tu, která je&nbsp;předepsána, ba&nbsp;že&nbsp;dokonce s&nbsp;ohledem na&nbsp;soudržnost celku se&nbsp;s&nbsp;čímkoli a&nbsp;kýmkoli jednotlivým nutně zachází méně šetrně, než by&nbsp;se&nbsp;ze&nbsp;stanoviska pouze onoho jednotlivce nebo jednotlivosti mohlo soudit. Vhodnost někoho ke&nbsp;státní službě z&nbsp;hlediska intelektu, nehledí-li se&nbsp;na&nbsp;další schopnosti, spočívá i&nbsp;stran jednotlivostí v&nbsp;tom, že&nbsp;ten nebo onen je&nbsp;buď s&nbsp;to horlivě vykonávat jednotlivé věci, a&nbsp;přitom nezná jejich vztah vůči velikému celku, anebo že&nbsp;má&nbsp;dostatek důvtipu, aby v&nbsp;zájmu blaha a&nbsp;potřeb pospolitosti viděl souvislost jednotlivostí s&nbsp;celkem a&nbsp;že pak se&nbsp;zabývá všemi těmi jednotlivostmi s&nbsp;chutí a&nbsp;s&nbsp;nadšením. To&nbsp;druhé koná skutečný státník, to&nbsp;první takzvaný dobrý státní úředník. Já&nbsp;nebyl ani jedno, ani druhé. Od&nbsp;dětství, ani tehdy, ani v&nbsp;mládí jsem to&nbsp;ovšem nevěděl, oplýval jsem dvěma vlastnostmi, které s&nbsp;tím, co&nbsp;jsem tu&nbsp;říkal, byly v&nbsp;přímém protikladu. Za&nbsp;prvé jsem byl rád pánem svého počínání. Rád jsem sám načrtával obraz toho, co&nbsp;bych měl dělat, a&nbsp;rád jsem to&nbsp;všechno i&nbsp;uváděl ve&nbsp;skutek výhradně vlastními silami. Z&nbsp;toho vyplynulo, že&nbsp;jsem si&nbsp;už&nbsp;jako dítě, jak to&nbsp;matka vyprávěla, jídlo, hračku a&nbsp;podobně raději sám bral, než si&nbsp;dával dát, že&nbsp;jsem se&nbsp;vzpouzel jakékoliv pomoci, že&nbsp;mi&nbsp;už&nbsp;v&nbsp;dětství a&nbsp;v&nbsp;mládí říkali „kluk neposlušná“ a&nbsp;„kluk umíněná“, a&nbsp;že když jsem byl už&nbsp;mužem, vyčítala se&nbsp;mi&nbsp;tvrdohlavost. To&nbsp;mi&nbsp;však nebránilo, abych tam, kde se&nbsp;mi&nbsp;dávalo cokoliv neznámého, podpořeného důvody a&nbsp;vznešenými pohnutkami, přijal jsem je&nbsp;za&nbsp;své vlastní a&nbsp;uváděl v&nbsp;život se&nbsp;svrchovaným nadšením. To&nbsp;jsem učinil za&nbsp;svůj život jednou a&nbsp;proti nejsilnějšímu sklonu, který jsem v&nbsp;sobě měl, abych dostál cti a&nbsp;povinnosti. Budu vám o&nbsp;tom pak vyprávět. Z&nbsp;toho plyne, že&nbsp;jsem nebyl tvrdohlavý v&nbsp;tom významu slova, jaký se&nbsp;obvykle myslí, a&nbsp;že nejsem takový ani na&nbsp;stáří, kdy člověk bývá vůbec čím dál mírnější. Druhou mou vlastností bylo, že&nbsp;jsem velice zhusta chtěl své úspěchy mít před sebou oddělené od&nbsp;čehokoliv cizorodého, abych mohl zřetelně vidět souvislost toho, co&nbsp;člověk chce, a&nbsp;toho, co&nbsp;způsobí, a&nbsp;mohl tak do&nbsp;budoucna řídit své konání. Pokud se&nbsp;mělo vykonat to&nbsp;anebo ono pouze proto, aby se&nbsp;vyhovělo nějakému předpisu anebo zdokonalilo znění toho a&nbsp;onoho, dokázalo mi&nbsp;to&nbsp;přivodit trýzeň. Z&nbsp;toho plynulo, že&nbsp;jsem měl sklon skutky, jejichž konečný účel byl kdesi daleko anebo mi&nbsp;nebyl zřejmý, konat pouze ledabyle, kdežto činnosti, jejichž cíl byl třeba rovněž velice svízelný a&nbsp;dosáhnout se&nbsp;ho&nbsp;dalo pouze po&nbsp;mnoha etapách, vykonával jsem horlivě a&nbsp;s&nbsp;chutí, pokud jsem si&nbsp;mohl ozřejmit a&nbsp;osvojit byť jen hlavní účel a&nbsp;cíle jednotlivých etap. V&nbsp;prvním případě jsem se&nbsp;dokázal posléze přimět k&nbsp;takovému konání pouze představou, že&nbsp;účel, i&nbsp;když nejasný, je&nbsp;vznešený, a&nbsp;dal se&nbsp;pak do&nbsp;díla s&nbsp;veškerou vervou, přičemž jsem arci měl pořád sklon věci uspěchávat, a&nbsp;proto mě&nbsp;také plísnili jako netrpělivce; v&nbsp;případě druhém mé&nbsp;síly jako kdyby se&nbsp;dávaly do&nbsp;díla samy a&nbsp;to se&nbsp;dovršilo se&nbsp;svrchovanou vytrvalostí a&nbsp;s&nbsp;využitím veške­rého času, který byl k&nbsp;dispozici, takže se&nbsp;zase o&nbsp;mně říkalo, že&nbsp;jsem tvrdošíjný. Asi jste v&nbsp;tomhle domě viděl věci, z&nbsp;nichž se&nbsp;vám ozřejmi­lo, že&nbsp;se&nbsp;umím toho a&nbsp;onoho cíle držet velice trpělivě. Je&nbsp;vůbec zvláštní a&nbsp;možná má&nbsp;význam větší, než se&nbsp;tuší, že&nbsp;s&nbsp;přibývajícím věkem roste u&nbsp;člověka dalekosáhlost jeho záměrů, pomýšlí se&nbsp;na&nbsp;věci, které se&nbsp;vyskytují nedozírně daleko za&nbsp;hranicemi veškerých životních cílů, což se&nbsp;v&nbsp;mládí nečiní, a&nbsp;stáří sází více stromů a&nbsp;staví více domů než mládí. Vidíte, že&nbsp;mně ke&nbsp;státní službě chybějí dvě hlavní věci, umění poslouchat, což je&nbsp;základní podmínkou jakéhokoliv rozlišování lidí a&nbsp;věcí, a&nbsp;umění aktivně se&nbsp;začlenit do&nbsp;nějakého celku a&nbsp;usilovně pracovat pro cíle, jež jsou až&nbsp;někde za&nbsp;obzorem, což není o&nbsp;nic méně základní podmínkou jakéhokoliv rozlišování. Vždycky jsem chtěl měnit věci základní a&nbsp;vylepšovat pilíře, namísto abych v&nbsp;tom, co&nbsp;je&nbsp;dané, postupoval podle svých sil, chtěl jsem sám narýsovávat cíle a&nbsp;cokoliv dělat tak, jak je&nbsp;to&nbsp;o&nbsp;sobě nejlepší, a&nbsp;nehleděl jsem na&nbsp;celek a&nbsp;nebral v&nbsp;úvahu, jestli třeba tím, jak si&nbsp;počínám, nevyrvává se&nbsp;někde jinde mezera a&nbsp;ta škodí víc, než prospívá to, že&nbsp;jsem měl úspěch. Když jsem ještě nebyl o&nbsp;moc víc než malý chlapec, nasměrovali mě&nbsp;na&nbsp;kariéru, aniž jsem o&nbsp;ní a&nbsp;o&nbsp;sobě příliš věděl, a&nbsp;šel jsem po&nbsp;té&nbsp;cestě, kam až&nbsp;jsem dokázal, protože jednou jsem na&nbsp;ní&nbsp;už&nbsp;byl a&nbsp;styděl jsem se&nbsp;nekonat, čím jsem byl povinován. Pokud mým prostřednictvím povstalo cokoliv dobrého, důvodem je&nbsp;to, že&nbsp;jsem jednak vzhledem ke&nbsp;své funkci a&nbsp;tomu, co&nbsp;vyžadovala, ze&nbsp;sebe vydobyl jakous takous činorodost a&nbsp;jednak že&nbsp;události doby nesly s&nbsp;sebou takové úkoly, že&nbsp;jsem mohl načrtávat plány, jak jednat, a&nbsp;sám je&nbsp;mohl uskutečňovat. Jak strašně však strádala má&nbsp;duše, kdykoliv jsem se&nbsp;zabral do&nbsp;jednání, jež bylo v&nbsp;protikladu s&nbsp;jejím ustrojením, to&nbsp;vám tady teď nemohu ani vyjádřit, ba&nbsp;býval bych to&nbsp;ani tehdy nebyl s&nbsp;to&nbsp;vyjádřit. V&nbsp;té době mě&nbsp;neustále a&nbsp;neodbytně napadalo jedno srovnání, že&nbsp;někdy to, co&nbsp;má&nbsp;ploutve, musí létat, a&nbsp;to, co&nbsp;má&nbsp;křídla, musí plavat. Proto jsem v&nbsp;jistém věku veškeré úřady složil. Pokud se&nbsp;ptáte, jestli je&nbsp;nezbytné, aby v&nbsp;systému státní služby bylo zapojeno tolik lidí, a&nbsp;jestli by&nbsp;se&nbsp;část obecných záležitostí, jaké teď existují, nemohla povýšit na&nbsp;záležitosti zvláštní a&nbsp;přenechat zvláštním institucím anebo lidem, kterých se&nbsp;hlavně týká, a&nbsp;že by&nbsp;se&nbsp;tím dospělo k&nbsp;větší přehlednosti ve&nbsp;státní službě, a&nbsp;tak se&nbsp;umožnilo, aby se&nbsp;vynikající talenty uplatnily spíše v&nbsp;na­črtávání a&nbsp;provádění plánů ve&nbsp;prospěch obecného blaha, pak na&nbsp;to&nbsp;odpovídám: tahle otázka je&nbsp;ovšem důležitá a&nbsp;správně na&nbsp;ni&nbsp;odpovědět je&nbsp;nanejvýš důležité; jenže právě, odpovědět tu&nbsp;správně do&nbsp;nejmenšího detailu, to&nbsp;je&nbsp;možná jedním z&nbsp;nejobtížnějších úkolů, a&nbsp;neodvažuji se&nbsp;tvrdit o&nbsp;sobě, že&nbsp;bych byl schopen takovou správnou odpověď dát. A&nbsp;také je&nbsp;tohle téma naší dnešní debatě příliš vzdálené a&nbsp;můžeme si&nbsp;o&nbsp;něm promluvit někdy jindy, pokud budeme arci s&nbsp;to vyslovit o&nbsp;něm takový nebo onaký úsudek. Tolik je&nbsp;jisto: i&nbsp;když v&nbsp;současné státní službě by&nbsp;asi mělo dojít k&nbsp;nezbytným změnám a&nbsp;změny ve&nbsp;smyslu toho, co&nbsp;jsme tu&nbsp;už&nbsp;řekli, opravdu proběhnou, přesto současný stav v&nbsp;obecných proměnách, kterým stát tak jako každá lidská věc i&nbsp;země sama podléhá, má&nbsp;své oprávnění, je&nbsp;článkem v&nbsp;jistém řetězu a&nbsp;ustoupí svému nástupci, tak jako on&nbsp;vzešel ze&nbsp;svého předchůdce. Už&nbsp;jsme mnohokrát mluvili o&nbsp;životním povolání a&nbsp;jak je&nbsp;těžké znát své schopnosti v&nbsp;době, kdy se&nbsp;jim musí předem stanovit směr, to&nbsp;jest, kdy si&nbsp;člověk musí vybrat životní cestu. My&nbsp;jsme v&nbsp;našich debatách upírali pozornost hlavně na&nbsp;umění, ale o&nbsp;čemkoliv jiném, čím se&nbsp;člověk v&nbsp;životě zabývá, platí totéž. Zříd­ka­kdy jsou schopnosti tak veliké, že&nbsp;se&nbsp;zrovna vnucují zraku a&nbsp;rodinu toho a&nbsp;onoho mladého člověka uchvátí natolik, že&nbsp;ho&nbsp;mají k&nbsp;tomu, aby se&nbsp;oddal tomu, co&nbsp;je&nbsp;správné, ba&nbsp;občas se&nbsp;i&nbsp;ona něčemu takovému s&nbsp;velkou vervou oddá. Krom vlastností, jimiž oplýval můj duch a&nbsp;které jsem vám tu&nbsp;právě vylíčil, měl jsem ještě jednu osobitou, jejíž existenci jsem rozpoznal teprve hodně pozdě. Od&nbsp;dětství jsem měl nutkání vytvářet něco, co&nbsp;lze smyslově vnímat. Pouhé vztahy a&nbsp;poměry, jakož i&nbsp;vyvozování jedněch pojmů z&nbsp;druhých měly pro mne cenu malou, do&nbsp;galerie podstat ve&nbsp;své hlavě jsem je&nbsp;nemohl zařadit. Ježto jsem byl ještě malý, kladl jsem rozličné věci vedle sebe a&nbsp;tomu, co&nbsp;takto povstalo, dával jsem jméno nějaké osady, jež jsem třeba náhodně častokrát zaslechl, anebo jsem ohnul jezdecký bičík, stvol květiny a&nbsp;podobně do&nbsp;takové a&nbsp;onaké podoby a&nbsp;dal jí&nbsp;nějaké jméno, anebo jsem z&nbsp;kousku látky vyrobil bratránka, tetu; ba&nbsp;dokonce oněm vyvozeným pojmům a&nbsp;vztahům, o&nbsp;nichž jsem mluvil, dával jsem podobu, a&nbsp;tak si&nbsp;je&nbsp;vštěpoval do&nbsp;paměti. A&nbsp;tak si&nbsp;ještě teď vzpomínám, že&nbsp;jsem jako dítě častokrát slýchal výraz ‚verbování do&nbsp;války‘. Tehdy jsme dostali nový javorový stůl, jehož deska z&nbsp;dílů držela pohromadě tmavými dřevěnými klíny. Profil těch klínů se&nbsp;jevil jako cosi tmavého na&nbsp;silné desce napříč mezerou, a&nbsp;tomuhle tvaru jsem říkal ‚verbování do&nbsp;války‘. Tenhle smyslový vznět, jaké mívají nejspíš všechny děti, u&nbsp;mě byl zjevnější a&nbsp;silnější, tak jak jsem rostl. Měl jsem potěšení ze&nbsp;všeho, co&nbsp;se&nbsp;vytvářelo jako něco, co&nbsp;se&nbsp;dá&nbsp;vnímat, z&nbsp;výhonků první nizoučké trávy, z&nbsp;pupenů na&nbsp;keřích, z&nbsp;květů rostlin, z&nbsp;prvních zralých plodů, z&nbsp;první sněhové vločky, z&nbsp;hvízdání větru, z&nbsp;šumění deště, ba&nbsp;z&nbsp;blesku a&nbsp;hromu, ačkoliv jsem měl z&nbsp;jednoho i&nbsp;z&nbsp;druhého strach. Chodil jsem se&nbsp;dívat, když tesaři vytínali dřevo, když se&nbsp;ztesávala chata, přibíjelo prkno. Ba&nbsp;slova, která označovala tu&nbsp;a&nbsp;onu věc tak, že&nbsp;se&nbsp;dala smysly představit, byla mi&nbsp;daleko milejší než ta, která ji&nbsp;uváděla pouze obecně. Tak například se&nbsp;mi&nbsp;vtisklo daleko silněji, když někdo řekl: Hrabě jede na&nbsp;grošákovi, než když se&nbsp;řeklo: jede na&nbsp;koni. Červenou tužkou jsem si&nbsp;kreslil jeleny, jezdce na&nbsp;koních, psy, květiny, se&nbsp;zalíbením pak města, z&nbsp;nich jsem sestavoval tvary docela zvláštní. Z&nbsp;vlhké hlíny jsem hnětl paláce, z&nbsp;dřevěné kůry jsem vyráběl oltáře a&nbsp;kostely. Tomuhle puzení říkám touha tvořit. Vyskytuje se&nbsp;více nebo méně u&nbsp;nejednoho člověka. Ještě víc je&nbsp;však těch, kdo v&nbsp;sobě mají touhu uchovávat, jejíž ohavnou odrůdou je&nbsp;lakota. Ani v&nbsp;pozdějších letech tahle touha neustupovala. Když mi&nbsp;kdysi bylo bydlet u&nbsp;naší krásné řeky a&nbsp;poprvé jsem v&nbsp;zimě uviděl ledovou tříšť, nemohl jsem se&nbsp;dost vynadívat na&nbsp;to, jak taková tříšť povstává, jak do&nbsp;sebe ty&nbsp;více nebo méně oblé kry narážejí a&nbsp;odírají se&nbsp;navzájem. I&nbsp;za dalších zim pak jsem často celé hodiny stával na&nbsp;břehu a&nbsp;přihlížel, jak se&nbsp;vytváří rozmanité ledové útvary, zejména jak povstává stálý ledový povlak. To, co&nbsp;je&nbsp;leckomu nepříjemné, odcházet z&nbsp;jednoho obydlí a&nbsp;stěhovat se&nbsp;do&nbsp;jiného, dělalo mně potěšení. Mně se&nbsp;líbilo balení, vybalování a&nbsp;zařizování nových místností. Když jsem byl ještě mladík, vyšla najevo další stránka onoho puzení. Měl jsem rád ne&nbsp;pouze tvary, já&nbsp;měl rád krásné tvary. Tuhle náklonnost asi mělo v&nbsp;sobě už&nbsp;nutkání dětské. Červené barvy, věci podoby hvězd anebo mnohokrát propletené mě&nbsp;oslovovaly více než jiné. Tuhle vlastnost jsem si&nbsp;však tehdy tolik neuvědomoval. Jako mladík jsem toužil po&nbsp;tvarech, jaká jako tělesa vytváří sochařství a&nbsp;architektura, jako plochy, čáry a&nbsp;barvy pak malířství, jako sled citů hudba, jako lidské mravné a&nbsp;pozemsky podivuhodné stavy literatura. Oddával jsem se&nbsp;takovým tvarům s&nbsp;vřelostí a&nbsp;prahl i&nbsp;v&nbsp;životě po&nbsp;útvarech, jež jsou jim podobné. Miloval jsem skály, hory, oblaka, stromy, které se&nbsp;jim podobaly, tvary protichůdnými jsem opovrhoval. Lidé, lidské jednání a&nbsp;poměry, které s&nbsp;nimi ladily, to&nbsp;mě&nbsp;přitahovalo, jiní a&nbsp;jiné mě&nbsp;odpuzovali. Tady se&nbsp;ve&nbsp;mně vyjevovalo a&nbsp;bažilo po&nbsp;svém naplnění v&nbsp;podstatě umělecké ledví, a&nbsp;na to&nbsp;jsem přišel až&nbsp;pozdě. Jestli by&nbsp;byl ze&nbsp;mě&nbsp;býval umělec dobrý, anebo průměrný, to&nbsp;nevím. Umělec velký však nejspíše ne, protože to&nbsp;by&nbsp;pak se&nbsp;bývalo podle všeho přece jen provalilo na&nbsp;svět nadání a&nbsp;chopilo se&nbsp;předmětu, s&nbsp;nímž je&nbsp;spjato. Možná se&nbsp;mýlím i&nbsp;v&nbsp;tom a&nbsp;spíše se&nbsp;tu&nbsp;vyjevovaly pouhé vlohy k&nbsp;chápání umění než vlohy umění vytvářet. Ale ať&nbsp;už&nbsp;je&nbsp;to&nbsp;jakkoliv: vždy síly, které se&nbsp;ve&nbsp;mně probouzely, konání státního úředníka spíše na&nbsp;překážku než na&nbsp;prospěch. Vyžadovaly tvary a&nbsp;kroužily kolem tvarů. Tak jako ale stát sám je&nbsp;řádem společenských vztahů mezi lidmi, tedy nikoliv tvar, ale pojetí, tak se&nbsp;výsledky konání státníků vztahují většinou na&nbsp;vztahy a&nbsp;poměry mezi články státu anebo mezi státy, skýtají tedy pojetí, nikoliv tvary. Tak jako jsem v&nbsp;dětství často musel poskytovat tvar abstraktním pojmům, abych je&nbsp;dokázal podržet v&nbsp;mysli, stejně tak často jsem ve&nbsp;zralých letech ve&nbsp;státní službě, když šlo o&nbsp;vztahy mezi státy, o&nbsp;požadavky jiných států vůči nám anebo o&nbsp;požadavky našeho státu vůči jiným, představoval jsem si&nbsp;státy jako nějaké těleso a&nbsp;tvar a&nbsp;jejich vztahy spjaté s&nbsp;takovými tvary. A&nbsp;také jsem vůbec nedokázal pouhé naše vlastní vztahy anebo užitek pro náš stát považovat za&nbsp;jediný a&nbsp;nejvyšší zákon a&nbsp;za vodítko pro své jednání. Úcta vůči všemu, co&nbsp;prostě je&nbsp;takové, jaké je, byla u&nbsp;mě tak velká, že&nbsp;jsem u&nbsp;rozmanitých spletitostí, sporných nároků a&nbsp;u&nbsp;nezbytnosti to&nbsp;a&nbsp;ono dát do&nbsp;pořádku nehleděl na&nbsp;užitek pro nás, nýbrž na&nbsp;to, co&nbsp;to&nbsp;a&nbsp;ono samo o&nbsp;sobě vyžaduje a&nbsp;co je&nbsp;přiměřené tomu, čím jsou, aby zase byly tím čím kdysi, a&nbsp;dostalo se&nbsp;jim toho, co&nbsp;se&nbsp;jim vzalo, protože bez toho nemohou být tím, čím jsou. Tahle má&nbsp;vlastnost mi&nbsp;způsobila nejednou soužení, zavinila, že&nbsp;se&nbsp;na&nbsp;mou hlavu snesla nejedna výtka; ale také mi&nbsp;přinesla vážnost a&nbsp;uznání. Byl-li přijat můj názor a&nbsp;začalo se&nbsp;podle něho konat, nový řád věcí, protože se&nbsp;opíral o&nbsp;jejich přirozený základ, měl trvalost, takže našemu státu, jelikož jsme byli tak uchráněni nových a&nbsp;nových nepořádků, tedy opětovného vynakládání sil a&nbsp;schopností, přinesl větší užitek než jednostranný, o&nbsp;jaký jsme usilovali dříve, a&nbsp;dostávalo se&nbsp;mi&nbsp;poct a&nbsp;vyznamenání, pochval a&nbsp;povýšení. Pokud jsem v&nbsp;té době těžké práce měl kdy čas na&nbsp;odpočinek a&nbsp;na nějaké té&nbsp;krátké cestě jsem uviděl vznešené tvary některé hory anebo jak pásmo kopců řadu vzpínajících se&nbsp;oblaků anebo modré oči přátelského venkovského děvčete anebo štíhlé tělo mladíka na&nbsp;krásném koni&nbsp;– anebo když jsem stál než ve&nbsp;svém pokoji u&nbsp;svých olejů, kterých jsem tehdy už&nbsp;nasbíral hodně, anebo u&nbsp;malé sochy –, v&nbsp;nitru se&nbsp;mi&nbsp;rozléval klid a&nbsp;blaživý pocit, jako kdyby je&nbsp;někdo posunul do&nbsp;řádu, který je&nbsp;mu&nbsp;vlastní. Pokud jsem v&nbsp;sobě měl nějakou uměleckou tvůrčí schopnost, pak to&nbsp;byla schopnost stavitele anebo sochaře anebo ještě schopnost nějakého malíře, dojista však ne&nbsp;vlohy literáta, anebo dokonce skladatele. To&nbsp;první mě&nbsp;přitahovalo čím dál více, to&nbsp;druhé mi&nbsp;bylo vzdálenější. Pokud však to, co&nbsp;se&nbsp;ve&nbsp;mně projevovalo, byla spíše láska k&nbsp;umění, ne&nbsp;tvůrčí vlohy, buď jak buď to&nbsp;byly vlohy pro tvar, ovšem pouze vlohy pro to, tvar vnímat. Pokud tahle osobitost svého majitele zprvu oblažuje, tak jako každá schopnost, i&nbsp;schopnost tvořit, je&nbsp;tu&nbsp;zprvu kvůli svému majiteli, přece jen se&nbsp;vztahuje rovněž na&nbsp;jiné lidi, tak jako při dalším pohledu každá schopnost, i&nbsp;ta u&nbsp;člověka nejosobitější, nemůže v&nbsp;něm být uvězněna stále, nýbrž přechází na&nbsp;druhé. Tvrdívá se&nbsp;nadmíru nesprávně, ovšem slyší se&nbsp;to&nbsp;často, že&nbsp;každé velké umělecké dílo musí velmi účinně působit na&nbsp;svou dobu, a&nbsp;že dílo, které takto účinně působí, je&nbsp;i&nbsp;velkým dílem uměleckým a&nbsp;že tam, kde u&nbsp;takového díla se&nbsp;jakékoliv působení nedostavuje, že&nbsp;se&nbsp;nedá mluvit o&nbsp;umění. Pokud ta&nbsp;nebo ona část lidstva, ten nebo onen národ je&nbsp;ryzí a&nbsp;zdravý na&nbsp;těle i&nbsp;na duchu, pokud jeho schopnosti jsou rovnoměrně rozvinuté, ne&nbsp;jednostranně upřené tam nebo onam a&nbsp;v&nbsp;tom smyslu i&nbsp;činné, pak takový národ ryzí a&nbsp;opravdové umělecké dílo věrně a&nbsp;vřele přijme do&nbsp;svého srdce a&nbsp;k&nbsp;tomu není třeba nižádné učenosti, nýbrž pouze oněch prostých schopností, jež takové dílo přijmou a&nbsp;hýčkají jako cosi, co&nbsp;je&nbsp;stejného druhu jako ony. Pokud však rozmanité nadání toho kterého národa, a&nbsp;ať je&nbsp;jakkoliv svrchované, chvátá do&nbsp;širých prostor v&nbsp;jednom směru, pokud se&nbsp;upíná než na&nbsp;smyslovou rozkoš anebo na&nbsp;neřest, musí díla, mají-li účinně působit, cílit k&nbsp;onomu směru, v&nbsp;němž jsou především aktivní ony schopnosti, anebo musí zobrazovat smyslovou rozkoš a&nbsp;neřest. Ryzí díla jsou pro takový národ čímsi cizím, odvrací se&nbsp;od&nbsp;nich. Odtud pramení jev, že&nbsp;ušlechtilá díla umění mohou dojímat a&nbsp;uvádět v&nbsp;nadšení celý věk, a&nbsp;že pak přijde národ, k&nbsp;němuž už&nbsp;nemluví. Zahalí si&nbsp;hlavu a&nbsp;vyčkávají, dokud kolem nich neprojdou další pokolení, jež jsou opět ryzí mysli a&nbsp;vzhlížejí k&nbsp;nim. Ta&nbsp;se&nbsp;usmějí a&nbsp;znovu jak nějaké zachráněné svátosti je&nbsp;odnesou do&nbsp;svatostánků. V&nbsp;národech zvrhlých občas, ale velice zřídka, vykvete nějaké ryzí dílo jako osamělý paprsek, nevěnuje se&nbsp;mu&nbsp;pozornost a&nbsp;objeví je&nbsp;později nějaký ten badatel o&nbsp;člověku, jako toho spravedlivého v&nbsp;Sodomě. Aby však se&nbsp;snadněji udržela při životě služba umění, jsou v&nbsp;každém věku tací, jimž byl dán hlubší smysl pro umělecká díla, pohlížejí pronikavějším zrakem do&nbsp;jejich jednotlivých částí, kladou si&nbsp;je&nbsp;s&nbsp;vřelostí a&nbsp;potěšením do&nbsp;srdce a&nbsp;odevzdávají je&nbsp;svým bližním. Jestliže se&nbsp;tvůrcům říká bozi, jsou tihle knězi takových bohů. Zpomalují kroky zkázy, kdykoliv služba umění začíná upadat, a&nbsp;kdykoliv se&nbsp;po&nbsp;zatmění znovu má&nbsp;vyjasnit, nesou přede všemi svícny. Pokud jsem byl takový, kdykoliv jsem se&nbsp;odhodlal dívat se&nbsp;na&nbsp;ty&nbsp;vznešené plody umění a&nbsp;stvoření, protože ony mi&nbsp;přece vždycky přátelsky kynuly, a&nbsp;tak shromažďovat v&nbsp;srdci radost a&nbsp;spolu s&nbsp;poznáním a&nbsp;úctou před takovými výtvory přenášet ji&nbsp;na&nbsp;své bližní, byla má&nbsp;kariéra ve&nbsp;státních službách téhle povolanosti znovu velice na&nbsp;překážku, a&nbsp;skrovné pozdní květy léto, jehož vydatné povětří a&nbsp;žhavé slunce nevyužité uplynuly, nahradit nemohou. Je&nbsp;smutné, že&nbsp;si&nbsp;člověk nemůže tak snadno zvolit cestu, jaká by&nbsp;v&nbsp;jeho životě byla tou nejznamenitější. Opakuji, co&nbsp;jsme řekli už&nbsp;několikrát a&nbsp;s&nbsp;čím váš vážený otec rovněž asi souhlasí, že&nbsp;člověk by&nbsp;si&nbsp;svou životní cestu měl volit tak, aby to&nbsp;bylo v&nbsp;jeho prospěch a&nbsp;k&nbsp;úplnému naplnění všech jeho schopností. Tak poslouží i&nbsp;celku nejlépe, jak bude vůbec moci. Bylo by&nbsp;velice těžkým hříchem, kdyby si&nbsp;svou cestu vybíral pouze výlučně k&nbsp;tomu, jak se&nbsp;tak často praví, aby byl užitečný lidstvu. To&nbsp;by&nbsp;se&nbsp;vzdal sám sebe a&nbsp;ve valné většině by&nbsp;musel doslova zakopat svou hřivnu. Jenže co&nbsp;to&nbsp;znamená, taková volba? Naše společenské poměry jsou dnes takové, že&nbsp;k&nbsp;uspokojování našich hmotných potřeb je&nbsp;zapotřebí vynaložit velice mnoho. Proto se&nbsp;mladí lidé, než si&nbsp;uvědomí, jací jsou, uvá­dějí do&nbsp;kariéry, jaká jim zabezpečí, že&nbsp;budou mít to, co&nbsp;je&nbsp;nezbytné, aby uspokojili své potřeby. O&nbsp;nějaké povolanosti tady není řeči. To&nbsp;je&nbsp;zlé, velice zlé, a&nbsp;lidstvo se&nbsp;tak víc a&nbsp;víc mění ve&nbsp;stádo. Kde je&nbsp;ještě nějaká volba možná, protože se&nbsp;nemusí postupovat podle hlediska takzvané obživy, tam by&nbsp;si&nbsp;ten, koho se&nbsp;to&nbsp;týká, měl zcela jasně uvědomit, jaké jsou jeho schopnosti, než jim vymezí nějakou oblast působení. Ale nemusí se&nbsp;snad volit už&nbsp;v&nbsp;mládí, protože jinak by&nbsp;bylo pozdě? A&nbsp;může si&nbsp;člověk v&nbsp;mládí kdykoliv uvědomovat své schopnosti? Je&nbsp;to&nbsp;obtížné, a&nbsp;kéž by&nbsp;ti, kdo mají na&nbsp;tom všem účast, dbali, aby se&nbsp;tu&nbsp;jednalo méně lehkomyslně. A&nbsp;tady debatu na&nbsp;tohle téma ukončeme. Chtěl jsem vám říci, co&nbsp;jsem vám řekl, než vám budu vyprávět, jakou já&nbsp;mám souvislost s&nbsp;příbuznými vaší nevěsty. Řekl jsem vám to&nbsp;všechno, abyste mohl i&nbsp;jen přibližně posoudit, kde co&nbsp;do&nbsp;mínění stojím. Na&nbsp;pokračování debaty nad tímhle tématem si&nbsp;stanovíme nějakou jinou dobu.“</span></p>
          <p class="chunk" data-nb-ref-number="172" data-nb-words="21" data-nb-chars="119"><span class="idea" data-nb-ref-number="172" id="idea172" data-nb-words="21" data-nb-chars="119">Poté co&nbsp;tohle řekl, rozhovor se&nbsp;stočil na&nbsp;jiná témata, rovněž jsme vykonali procházku, na&nbsp;niž se&nbsp;k&nbsp;nám připojil Gustav.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pozdni_leto_020.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>